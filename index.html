<!DOCTYPE html>
<html>
<head>
  <title>Λόγοι και αποφθέγματα</title>

  <link href="https://fonts.googleapis.com/css?family=GFS+Didot" rel="stylesheet">
  <link rel="stylesheet" type="text/css" href="style.css" />

  <script src="https://code.jquery.com/jquery-3.1.1.min.js"></script>
  <script src="scripts.js"></script>

</head>
<body>

<div id="main">
  <div id="main-texts">Αποφθέγματα και λόγοι για παιδαγωγούς, για γονείς, για ανθρώπους...</div>
</div>
<span id="main-id">0</span>
<span id="countdown">10</span>

<div class="resource"><a href="http://logapostagmata.gr/" target="_blank">Πηγή: logapostagmata.gr</a></div>

<div class="bottom-buttons">
  <button id="pause">Stop</button>
  <button id="random">Random</button>
</div>

<div id="quotes">
  <p class="initial">Αποφθέγματα και λόγοι για παιδαγωγούς, για γονείς, για ανθρώπους...</p>
  <p>Παιδαγωγούμε με αυτό που είμαστε, όχι με αυτό που λέμε ή που κάνουμε. </p>
  <p>Δεν παιδαγωγούν τα λόγια μας, ούτε ακόμη και το παράδειγμά μας. Η καρδιά μας παιδαγωγεί, ο προσανατολισμός της και η αλήθεια της.
  </p>
  <p>Η εκπαίδευση ενός παιδιού αρχίζει από την εκπαίδευση των γονέων του. </p>
  <p>Αληθινή αγάπη χρειάζονται τα παιδιά. Αληθινή αγάπη είναι η άνευ όρων αγάπη. </p>
  <p>Αγαπάω άνευ όρων σημαίνει ότι αποδέχομαι τον άνθρωπο που κάνει λάθη, χωρίς να αποδέχομαι τα λάθη του.
  </p>
  <p>Αν ενδιαφερόμαστε για τη διαπαιδαγώγηση του παιδιού, πρέπει πρώτα απ’ όλα να μεταφέρουμε στο σπίτι το φρόνημα του Χριστού.
  </p>
  <p>Ο καρπός του έρωτα δεν είναι μόνο τα παιδιά και είναι λάθος να λέμε ότι ο σκοπός του γάμου είναι η τεκνογονία. Άλλωστε και τα ζώα γεννούν. Το ζευγάρι συνέρχεται σε μια ενότητα
    προσωπική, για να γεννήσει τη ζωή όχι μόνο τη βιολογική αλλά κυρίως την πνευματική.
  </p>
  <p>Διδάσκουμε περισσότερο με τη ζωή μας, παρά με τα λόγια μας. </p>
  <p>Τα λόγια επιδρούν στο παιδί, όταν έχουν βιώματα. </p>
  <p>Για να παιδαγωγούμε και να καθοδηγούμε, οφείλουμε πρώτα να αυτοπειθαρχούμε. </p>
  <p>Ο γονέας και ο δάσκαλος ελέγχουν το παιδί, για να μάθει το παιδί να αυτοελέγχεται. </p>
  <p>Αν ένα παιδί δεν μεγαλώσει με τους γονείς του, έχει αργότερα αυξημένες πιθανότητες: α) να έχει αναρχική συμπεριφορά και β) να πέσει θύμα εκμετάλλευσης.
  </p>
  <p>Όταν οι γονείς μαλώνουν μπροστά στα παιδιά, διαπράττουν μεγάλο λάθος. </p>
  <p>Η καλύτερη κληρονομιά που μπορούν να αφήσουν οι γονείς στα παιδιά τους είναι να τους μεταδώσουν τη δική τους ευλάβεια.
  </p>
  <p>Ο χαρακτήρας του παιδιού στιγματίζεται κυρίως από τη μητέρα. </p>
  <p>Οι γονείς που έζησαν άσωτα κι έχουν τις ενοχές τους είναι συνήθως πολύ αυστηροί με τα παιδιά τους.
  </p>
  <p>Ένα ζωηρό παιδί έχει δυνάμεις μέσα του και μπορεί να προκόψει πολύ στη ζωή του, αν τις αξιοποιήσει.
  </p>
  <p>Σε δύσκολες καταστάσεις, όπως π.χ. όταν λείψει ο ένας γονιός, αν έχουμε ταπείνωση, ωφελούμαστε. Αντίθετα, αν έχουμε εγωισμό, παθαίνουμε ζημιά.
  </p>
  <p>Το παιδί είναι σαν το ζυμάρι. Όσο πιο μαλακό είναι το ζυμάρι, τόσο πιο εύκολα πλάθεται. Το ίδιο και το παιδί, όσο πιο μικρό είναι, τόσο πιο χρηστά διαπλάθεται, διαμορφώνεται,
    διαπαιδαγωγείται και τελειούται.
  </p>
  <p>Το παιδί είναι για την οικογένεια ένα δώρο από τον Θεό και οι γονείς έχουν ως σημαντικότερο καθήκον τους τη διαπαιδαγώγησή του.
  </p>
  <p>Η διαπαιδαγώγηση ενός παιδιού αρχίζει από την εκπαίδευση των γονιών του, πριν ακόμα γίνει η σύλληψη του παιδιού. Συνεχίζεται αυξανόμενη από τη σύλληψη σε όλη τη διάρκεια
    της κύησης και από την ημέρα του τοκετού μέχρι την πλήρη ενηλικίωση του παιδιού.
  </p>
  <p>Όσο αναπτύσσεται το νεογνό, τόσο να αυξάνουν και οι προσευχές μας. Με τον τρόπο αυτό δείχνουμε ότι πράγματι εμπιστευόμαστε τη σωστή διαπαιδαγώγηση του παιδιού μας
    στον ίδιο τον Θεό. Κι όταν το παιδί βρίσκεται υπό την άμεση και συνεχή εποπτεία,
    παρακολούθηση και προστασία του Θεού, τότε να είμαστε βέβαιοι πως ποτέ δεν θα
    παραστρατήσει.
  </p>
  <p>Μεγάλη σημασία στην πνευματική εξέλιξη των απογόνων έχει η πνευματική κατάσταση και η βιωτή των γονιών και γενικά των προγόνων τους. (Ιάκωβος Τσαλίκης)
  </p>
  <p>Τούτο είναι που ανατρέπει ολόκληρη την οικουμένη: η αμέλεια που δείχνουμε για την ανατροφή των παιδιών μας. (Ιωάννης ο Χρυσόστομος)
  </p>
  <p>Δεν είμαστε ούτε ιδιοκτήτες ούτε διαχειριστές των παιδιών μας. Έχουμε την ευθύνη και τη φροντίδα των παιδιών, ώστε αυτά να σωθούν.
  </p>
  <p>Η ανθρώπινη προσφορά είναι πιο σημαντική από τα υλικά πράγματα, γιατί μέσω αυτής η οικογένεια μπορεί να δώσει στην κοινωνία ανθρώπους δημιουργικούς και όχι άτομα
    οργισμένα, με έντονη διάθεση να καταστρέψουν και να αυτοκαταστραφούν.
  </p>
  <p>Η ύπαρξη βιβλίων με ποιότητα και ενδιαφέρον και η ανάγνωσή τους στα παιδιά, δημιουργεί αναγνώστες από μη αναγνώστες.
  </p>
  <p>Να μιλάμε στα παιδιά για το σεξ, μόνο αν μας ρωτήσουν. </p>
  <p>Όταν μιλάμε στους νέους με ψεύτικη γλώσσα, μας αφήνουν αμήχανους απαντώντας με τα γνωστά λόγια του σοφού: "Μιλήστε όποια γλώσσα θέλετε. Δεν θα πείτε τίποτα
    περισσότερο από αυτό που είστε".
  </p>
  <p>Η βάση πάνω στην οποία στηρίζεται η ορθόδοξη χριστιανική αγωγή, δηλαδή η Αποκάλυψη και η Ενσάρκωση του Θεού στο πρόσωπο του Ιησού Χριστού, δεν είναι
    δογματική, αλλά διαλεκτική-διαλογική. Στο πρόσωπο δηλαδή του Ιησού Χριστού διαλέγεται η
    θεϊκή και η ανθρώπινη φύση κατά τρόπο αρμονικό, άρτιο και αποτελεσματικό ("ομοούσιο").
  </p>
  <p>Η Παιδεία δεν είναι ανθρωπισμός. Είναι θεανθρωπινότητα. </p>
  <p>Παιδαγωγικό είναι ό,τι δίνει στον άλλον να καταλάβει ποιο είναι καλό και ποιο κακό. </p>
  <p>Ενεργούμε παιδαγωγικά, όταν: α) θέτουμε τα όρια, ώστε ο άλλος να καταλάβει τι είναι καλό και τι κακό και β) ενεργούμε με διάκριση, δηλαδή με τρόπο που να λαμβάνει υπόψη την
    κατάσταση του άλλου τη δεδομένη στιγμή.
  </p>
  <p>Το σωστό και το δίκαιο προϋποθέτει την ύπαρξη της σχέσης, τη γνώση του ανθρώπινου προσώπου.
  </p>
  <p>Για να παιδαγωγήσουμε τον άλλον, οφείλουμε πρώτα να παιδαγωγήσουμε τον εαυτό μας. Και παιδαγώγηση του εαυτού μας δεν μπορεί να γίνει χωρίς ταπείνωση, προσευχή και
    σχέση με τον άλλον.
  </p>
  <p>Παιδεία είναι να μην έχεις την ανάγκη να σε αποδέχονται, αλλά την ανάγκη να υπηρετείς. </p>
  <p>Όταν ένα παιδί επιμένει σε μια κριτική, μπορούμε να του πούμε "ναι παιδί μου, αλλά αυτό που λες σε τι θα βοηθήσει εσένα και τους άλλους γύρω σου;".
  </p>
  <p>Οι γονείς οφείλουν να βοηθήσουν το παιδί τους να έχει προαίρεση κατά Θεόν, να του μάθουν την ομορφιά του διαλόγου με τον Θεό και να το αφήσουν ελεύθερο να διεξάγει
    αυτόν τον διάλογο.
  </p>
  <p>Όσοι δεν δέχονται παρατηρήσεις ούτε και από τους ανθρώπους που τους αγαπούν τελικά μένουν στραβόξυλα και αχρηστεύονται μόνοι τους πνευματικά. Όπως οι σανίδες που δεν
    δέχονται το πλάνισμα του μαραγκού, για να γίνουν έπιπλα, καταλήγουν στα μπετά ή στις
    σκαλωσιές και πατιούνται και λασπώνονται, μέχρι που καταλήγουν στη φωτιά, έτσι κι αυτοί
    στο τέλος καταστρέφονται.
  </p>
  <p>Ο χειρισμός της ψυχής είναι λεπτός. Δεν πρέπει να γίνονται λάθη στις συνταγές. Ο κάθε οργανισμός έχει ανάγκη από τη βιταμίνη που του λείπει και η κάθε πάθηση από τα ανάλογα
    φάρμακα.
  </p>
  <p>Βοηθιέται, αναπτύσσεται και προχωράει κάποιος, όταν του πούμε τα καλά που έχει και του καλλιεργήσουμε το φιλότιμο και την αρχοντιά.
  </p>
  <p>Για να πει κανείς στον άλλον να κάνει κάτι, πρέπει αυτός που θα το ακούσει να είναι ταπεινός και αυτός που θα το πει να είναι δέκα φορές πιο ταπεινός και να προσπαθεί να
    εφαρμόζει αυτό που θα πει. Θα κάνω ενάμισι εγώ, για να πω στον άλλον να κάνει ένα, και
    πάλι θα σκεφτώ αν το πω. (Όσιος Παΐσιος)
  </p>
  <p>Να μην κάνουμε στον άλλον τον δάσκαλο και να μην τον ελέγχουμε για τις συνήθειές του, αν εκείνος δεν μας δώσει το δικαίωμα. Είναι σαν να μπαίνει κάποιος στο δωμάτιό του και να
    αλλάζει τη θέση των πραγμάτων του, χωρίς να τον ρωτήσει.
  </p>
  <p>Οι περισσότεροι άνθρωποι, επειδή δέχονται επιδράσεις δαιμονικές, δύσκολα δέχονται μια πνευματική συμβουλή ή μια παρατήρηση. Γι’ αυτό και το μάλωμα πρέπει να γίνεται με
    αγάπη. Η υπόδειξη του σφάλματος πρέπει να γίνεται με λεπτό τρόπο, με γέλιο ή με ένα
    αστείο.
  </p>
  <p>Η αγάπη πληροφορεί, ενώ τα ψυχικά πάθη προδίδουν τον άνθρωπο. Όταν δεν υπάρχει αγάπη, η παρατήρηση μπορεί να γίνεται με όμορφο τρόπο, αλλά ο άλλος κλωτσάει, γιατί
    αισθάνεται το ανθρώπινο στοιχείο στη συμπεριφορά μας. Ενώ, όταν το μάλωμα γίνεται με
    πόνο και αγάπη, ο άλλος μπορεί να στεναχωριέται, αλλά στο βάθος δεν πληγώνεται, γιατί
    νιώθει την αγάπη.
  </p>
  <p>Είμαστε αληθινοί παιδαγωγοί, όταν είμαστε φτωχοί και αδύναμοι. </p>
  <p>Αν οι καλές διδασκαλίες χαραχθούν στην ψυχή του παιδιού, εφόσον αυτή είναι ακόμη απαλή και τρυφερή, κανείς δεν θα μπορέσει να αφαιρέσει αυτές, όταν θα αποτυπωθούν
    ανεξίτηλες στην ψυχή, όπως η σφραγίδα πάνω στο μαλακό κερί. (Ιωάννης ο Χρυσόστομος)
  </p>
  <p>Να μη λέμε ποτέ στα παιδιά μας λόγια αποκαρδιωτικά. </p>
  <p>Οι νέοι πρέπει να έχουν σεξουαλική αγωγή και όχι σεξουαλική διαφώτιση.</p>
  <p>Η σεξουαλική αγωγή, περισσότερο από κάθε άλλο είδος αγωγής, απαιτεί εξατομικευμένη προσέγγιση. Πρέπει να απευθύνεται στο κάθε παιδί ξεχωριστά, γιατί κάθε παιδί είναι μια
    ιδιαίτερη προσωπικότητα. Μόνο τότε μπορεί να ωφελήσει.
  </p>
  <p>Αν η σεξουαλική αγωγή περιορίζεται μόνο στο να παρέχει πληροφορίες σχετικά με την ανατομία, φυσιολογία ή ψυχολογία του σεξ και τις τεχνικές για την προφύλαξη από την
    εγκυμοσύνη ή τις ασθένειες που το συνοδεύουν, όταν γίνεται κατά τρόπο "ελεύθερο"
    (ασύδοτο), αγνοώντας και τις ηθικές αρχές που πρέπει να το διέπουν, καλύτερα να λείπει.
    Γιατί τότε είναι βέβαιο πως διευκολύνει την ηθική έκλυση και διαφθορά.
  </p>
  <p>Πρωταρχικός σκοπός της σεξουαλικής αγωγής να είναι η προφύλαξη των νέων από τον ξεπεσμό του πανσεξουαλισμού και του "ελεύθερου έρωτα". Να τους δείξει πως δεν υπάρχει
    καλύτερη λύση και σωστότερη κατεύθυνση από την αγνότητα και την εγκράτεια ως τον γάμο
    και τη συζυγική πίστη μέσα στον γάμο, καθώς και τους τρόπους, τα μέσα με τα οποία αυτά θα
    επιτευχθούν.
  </p>
  <p>Και τα παιδιά έχουν καημούς, που πρέπει να τους ακούμε, για να δίνουμε σε αυτά την ελπίδα.
  </p>
  <p>Η μεγαλύτερη χαρά για έναν γονέα είναι να του πει το παιδί του ότι η ζωή είναι πολύ ωραία. Αυτό δείχνει ότι έχει εμπνεύσει το παιδί.
  </p>
  <p>Το παιδί καταρχήν πρέπει να λάβει τη βεβαιότητα της αγάπης των γονέων. </p>
  <p>Πριν βάλουμε τα όρια στο παιδί, να δώσουμε την άνευ όρων αγάπη. </p>
  <p>Η καλύτερη κληρονομιά που μπορεί να δώσει κανείς στο παιδί του είναι να του μαρτυρήσει ότι ο Θεός το αγαπά.
  </p>
  <p>Άλλο είναι να έχεις τρία παιδιά-μονάδες και άλλο μία ενότητα τριών παιδιών. </p>
  <p>Ο σωστός γονιός δεν φροντίζει το παιδί του, για να είναι καλός γονιός (αυτό δεν τον νοιάζει), αλλά γιατί αγαπάει το παιδί του.
  </p>
  <p>Στην αγάπη είμαστε καθρέφτες (κυρίως τα παιδιά). Όση αγάπη θα λάβουμε από άλλους, τόση αγάπη θα δώσουμε.
  </p>
  <p>Στόχος της διαπαιδαγώγησης είναι η υγιής ανεξαρτησία του παιδιού. </p>
  <p>Το σημαντικό στη διαπαιδαγώγηση είναι να λειτουργήσουμε έτσι, ώστε το παιδί να έχει μια θετική εικόνα για μας. Στην αρχή οφείλουμε να είμαστε αρκετά αυστηροί και
    περιοριστικοί και σιγά-σιγά να χαλαρώνουμε, να δίνουμε προνόμια και ελευθερίες. Έτσι θα
    φανούμε καλοί και θετικοί στα μάτια του παιδιού και θα έχουμε καλά αποτελέσματα στη
    διαπαιδαγώγησή του.
  </p>
  <p>Το παιδί πρέπει να καταλάβει ότι οι πράξεις του έχουν συνέπειες. Σε αυτό να είμαστε σταθεροί. </p>
  <p>Οι λόγοι μας να μην είναι ηθικιστικοί. Αν είναι τέτοιοι, το παιδί τελικά θα στραφεί ενάντια στον Θεό.
  </p>
  <p>Μερικοί λόγοι του γονέα προς το παιδί: -- Θα σε αφήσω να σχετισθείς με κοινωνικές ομάδες (παρέες), αλλά δείξε μου ότι είσαι
    ώριμος.
    -- Αν δεν προσέξεις κάποια πράγματα, θα σπαταλήσεις τον ερωτισμό σου και αργότερα θα
    είσαι ανάπηρος να ερωτευτείς.
    -- Κάποια πράγματα πρέπει να έχουν όρια, γιατί θέλω εσύ να είσαι ευτυχισμένος.
    -- Δεν σου επιτρέπω κάποια πράγματα, γιατί δεν είσαι ώριμος. Αν τα επέτρεπα, αυτό θα ήταν
    έλλειψη αγάπης από μένα.
  </p>
  <p>Το παιδί να μάθει ότι θέλουμε να οικοδομήσουμε την ανεξαρτησία του. </p>
  <p>Δεν είναι καλό να λέμε στο παιδί τα λάθη που εμείς κάναμε νεότεροι, γιατί το παιδί χάνει έτσι την εμπιστοσύνη του σε μας.
  </p>
  <p>Πολλές φορές το παιδί αρνείται να μας μιλήσει, γιατί εμείς είμαστε λάθος, π.χ. είμαστε πολύ αυστηροί.
  </p>
  <p>Αν είμαστε επιθετικοί σε μια επιλογή συντρόφου από το παιδί μας, αυτό θα φέρει τη συμμαχία των δύο. Χρειάζεται διάθεση όχι απόρριψης, αλλά αποδοχής. Χρειάζεται να
    βλέπουμε το πρόσωπο του άλλου ανθρώπου και να το βλέπουμε με αγάπη.
  </p>
  <p>Το παιδί που οι γονείς του το εμπιστεύονται είναι πιο ανοικτό και δεκτικό στις γονικές συμβουλές από εκείνο που δεν του επιτρέπουν να εκτεθεί ακόμα και στον πιο μικρό κίνδυνο.
  </p>
  <p>Δεν μπορείς να διδάξεις τίποτα σε κανέναν. Μπορείς να δημιουργήσεις τις συνθήκες εκείνες, για να μάθει.
  </p>
  <p>Η εκπαίδευση είναι σύστημα. Η παιδεία είναι ζωή. </p>
  <p>Κακή παιδεία σημαίνει υποθήκευση του μέλλοντος. </p>
  <p>Ο εκσυγχρονισμός χωρίς ουσιαστική παιδεία διαμορφώνει αρπακτικές ψυχές. Μεταβάλλει και το πιο θετικό γεγονός σε παράγοντα αρνητικότητας.
  </p>
  <p>Το παιδί έχει ανάγκη να αισθάνεται ότι αγαπιέται. Να κάνουμε τα παιδιά μας να αισθάνονται ότι τα αγαπάμε πραγματικά.
  </p>
  <p>Η συζυγική σχέση πρέπει να χαρακτηρίζεται από σταθερότητα, σεβασμό, αγάπη και καλή επικοινωνία. Αυτό είναι πολύ σημαντικό και για τη διαπαιδαγώγηση των παιδιών.
  </p>
  <p>Να παρέχεται στον έφηβο η σχετική βοήθεια, ώστε: -- να εκδηλώνεται η πραγματική του προσωπικότητα,
    -- να επιδιώκεται προσανατολισμός σε ομαδικές δραστηριότητες,
    -- να ζει με λιγότερη εξάρτηση,
    -- να ενθαρρύνονται πάντα οι πρωτοβουλίες του.
  </p>
  <p>Η έλλειψη ηγεσίας δεν βοηθάει το παιδί να ωριμάσει σωστά. Του δημιουργεί σύγχυση, αφού το ίδιο έχει ανάγκη από ασφάλεια. Έτσι το
  <p>Για να κερδίζεις την προσοχή και το ενδιαφέρον των άλλων, οφείλεις να ακολουθείς ένα σχήμα συμπεριφοράς βασισμένο στις κοινωνικά αποδεκτές αρχές του αμοιβαίου σεβασμού,
    της ανεκτικότητας και της κατανόησης. Με άλλα λόγια, για να κερδίζεις την προσοχή και το
    ενδιαφέρον των άλλων, αρκεί να είσαι φυσικός, ανοιχτός και φιλικός.
  </p>
  <p>Επιπλέον των άλλων που ισχύουν για κάθε σχέση, το παιδί ζητάει από τον ενήλικα καθοδήγηση, αμεροληψία και επιτηδειότητα.
  </p>
  <p>Οι περισσότεροι ερευνητές συμφωνούν ότι η βασική προσωπικότητα του παιδιού, οι τρόποι σκέψης του, το στυλ της ομιλίας του και άλλες κρίσιμες συνήθειες μορφοποιούνται
    ήδη οριστικά ως τα πέντε του χρόνια.
  </p>
  <p>Όσο περισσότερες παιδαγωγικές αναμνήσεις έχει το παιδί, τόσο πιο δυνατά θα μπορέσει να αντιμετωπίσει τον κοχλασμό της εφηβείας.
  </p>
  <p>Η αληθινή αγάπη του γονέα προς το παιδί εργάζεται για το πνευματικό καλό και την υγεία του παιδιού. Η δήθεν αγάπη εξυπηρετεί ανώμαλες ανάγκες και απωθημένα του γονέα.
  </p>
  <p>Ο άνδρας που θα αναλάβει όλη την ευθύνη και την πρωτοβουλία της αρχικής προσφοράς αγάπης προς τη γυναίκα του και τα παιδιά του, θα αισθανθεί απίστευτες χαρές. Η γυναίκα
    του θα τον παραδέχεται, θα τον αγαπά-βοηθά και θα γίνεται ακόμη πιο όμορφη μόνο γι’
    αυτόν. Τα παιδιά του θα αισθάνονται ασφαλή, ικανοποιημένα και ικανά να μεγαλώσουν και
    να γίνουν τα καλύτερα που μπορούν.
  </p>
  <p>Η συμπεριφορά του παιδιού καθορίζεται βασικά από το πόσο αισθάνεται ότι αγαπιέται. </p>
  <p>Να προχωρούμε στη διόρθωση της συμπεριφοράς του παιδιού μας, μόνο εφόσον πρώτα έχουμε αντιμετωπίσει τις συναισθηματικές του ανάγκες.
  </p>
  <p>Η υγιής συνείδηση περισσότερο από οτιδήποτε άλλο προφυλάσσει το παιδί από την επανάληψη μιας αταξίας.
  </p>
  <p>Να είμαστε σταθεροί σε αυτά που περιμένουμε από το παιδί, αλλά να το κάνουμε με ευχάριστο τρόπο.
  </p>
  <p>Η έλλειψη σταθερότητας και καθορισμού ορίων από τον γονέα έχουν ως αποτέλεσμα την υποχωρητικότητα.
  </p>
  <p>Η επικοινωνία αγάπης με τα παιδιά που έχουν ανεπαρκή αυτοεκτίμηση, όπως αυτά που έχουν προβλήματα στην ικανότητα αντίληψης, πρέπει να είναι καθαρή και δυνατή.
  </p>
  <p>Στο πλαίσιο της ανατροφής του παιδιού, πειθαρχία είναι η εξάσκηση του παιδιού τόσο από την άποψη του νου όσο και από την άποψη του χαρακτήρα, ώστε να μπορέσει να είναι
    ένα αυτοελεγχόμενο και δημιουργικό μέλος της κοινωνίας.
  </p>
  <p>Η καθοδήγηση προς τη σωστή σκέψη και δράση είναι πολύ ανώτερη από την τιμωρία της κακής πράξης.
  </p>
  <p>Η πειθαρχία είναι πολύ ευκολότερη, όταν το παιδί αισθάνεται ότι αγαπιέται πραγματικά. </p>
  <p>Τα παιδιά μπορούμε να τα φανταστούμε ως καθρέφτες. Αντανακλούν, αλλά δεν γεννούν αγάπη. Εάν τους δοθεί αγάπη, τότε την επιστρέφουν. Εάν δεν τους δοθεί, δεν έχουν τίποτε να
    επιστρέψουν. Η αγάπη άνευ όρων αντανακλάται άνευ όρων και η αγάπη με όρους
    ανταποδίδεται με όρους.
  </p>
  <p>Ο χειρότερος εχθρός του γονέα στην ανατροφή του παιδιού του είναι τα δικά του ανεξέλεγκτα συναισθήματα, ιδιαίτερα ο θυμός.
  </p>
  <p>Η υπερβολική ενοχή είναι βλαβερή, αλλά ο σωστός βαθμός ενοχής είναι ζωτικός στη δημιουργία και συντήρηση μιας σωστής συνείδησης. Μια σωστή υγιής συνείδηση, που
    διατηρεί τη συμπεριφορά του παιδιού μέσα σε κανονικά όρια, είναι πολύ ανώτερη από τον
    έλεγχο με το αίσθημα του φόβου και πολύ προτιμότερη από τον κακό έλεγχο ή την ανυπαρξία
    ελέγχου.
  </p>
  <p>Η σπουδαιότητα του περιεχομένου της πνευματικής διδασκαλίας να μην τοποθετείται ψηλότερα από τη συναισθηματική υγεία του παιδιού. Ο συναισθηματικός και ο πνευματικός
    κόσμος του παιδιού δεν μπορούν να διαχωριστούν. Είναι σχετικοί και εξαρτώνται ο ένας από
    τον άλλον.
  </p>
  <p>Οι δομές από τις οποίες έχει υποφέρει κανείς είναι πιθανό να του έχουν αφομοιωθεί- ενσωματωθεί και να ξαναεμφανισθούν.
  </p>
  <p>Σε ένα νεογέννητο δεν δίνουμε φασολάδα, αν και γνωρίζουμε ότι έχει στομάχι. Έτσι και ο κάθε άνθρωπος σε κάθε ηλικιακή φάση της ζωής του έχει τις ιδιαίτερες ανάγκες του, που
    είναι υλικές, συναισθηματικές, ψυχολογικές, πνευματικές κ.ά. Αυτό οφείλουμε να το
    θυμόμαστε πάντα, ώστε να προσαρμόζουμε τη δράση μας ανάλογα με τις ανθρώπινες
    ανάγκες.
  </p>
  <p>Η οργή που βγάζουμε σε ένα παιδί είναι αποτέλεσμα της ανικανότητάς μας να το παιδαγωγήσουμε.
  </p>
  <p>Το παιδί είναι σαν το κερί. Ό,τι αποτυπώνεις, αυτό βγαίνει. </p>
  <p>Ο άνθρωπος μπορεί να δεχθεί τον έλεγχό μας μόνο με προϋποθέσεις. Η πρώτη προϋπόθεση είναι να καταλάβει ότι τον αγαπάμε.
  </p>
  <p>Είναι ανόητο να λένε οι γονείς "εμείς οι δύο μπορεί να έχουμε πρόβλημα μεταξύ μας, όμως τα παιδιά μας τα φροντίζουμε".
  </p>
  <p>Για να είναι κάποιος πατέρας ενός παιδιού δεν αρκεί να είναι ο βιολογικός πατέρας του, αλλά οφείλει και να γνωρίζει το παιδί του, ώστε να του δώσει την κατάλληλη αγωγή.
  </p>
  <p>Χωρίς καλή συζυγία η μητρότητα δεν είναι υγιής. Μόνο μια καλή σύζυγος μπορεί να είναι και καλή μητέρα.
  </p>
  <p>Ο πατέρας που αληθινά αγαπά τα παιδιά του θέλει να τα κάνει να σταθούν μόνα στα πόδια τους.
  </p>
  <p>Πολλοί γονείς προσπαθούν να κάνουν το παιδί τους κατ’ εικόνα του εαυτού τους ή, αν θεωρούν τους εαυτούς τους αποτυχημένους, κατ’ εικόνα της φαντασίας τους. Να μην
    προσπαθούν οι γονείς να κάνουν το παιδί τους κατ’ εικόνα ούτε του εαυτού τους ούτε της
    φαντασίας τους.
  </p>
  <p>Για να μπορέσουμε να παιδαγωγήσουμε κάποιον, οφείλουμε να γίνουμε ένα με αυτόν. </p>
  <p>Προϋπόθεση της αληθινά παιδαγωγικής κίνησης είναι η συμπάσχουσα καρδιά, όχι η αντιπαλεύουσα.
  </p>
  <p>Αυτό που μπορούμε να προσφέρουμε, αν το προσφέρουμε, είναι ο τρόπος με τον οποίο ζούμε.
  </p>
  <p>Για τη σωστή χριστιανική αγωγή χρειάζονται λίγα λόγια, πολύ παράδειγμα και περισσότερη προσευχή. (Επιφάνιος Θεοδωρόπουλος)
  </p>
  <p>Το πρώτο που πρέπει να μάθει ένα παιδί είναι να ζει ελεύθερο. Κι ο δρόμος προς την ελευθερία αρχίζει από τη στέρηση.
  </p>
  <p>Ο άνθρωπος αλλάζει όχι με τα λόγια, αλλά με το βίωμα, με την αγάπη του Θεού και με τη χαρά που προέρχεται από αυτήν.
  </p>
  <p>Ο καλύτερος παιδαγωγός είναι αυτός που δίνει στον άλλον τη δυνατότητα να αναπτύξει αυτό που είναι.
  </p>
  <p>Όταν ο πολιτισμός μας φορτίζει τη λέξη "συναίσθημα" με αρνητικά ή έστω γραφικά συμφραζόμενα, δεν χρειάζεται να απορούμε, όταν οι νέοι αναζητούν υποκατάστατα
    συναισθημάτων (τα ναρκωτικά).
  </p>
  <p>Η επίδοση στο σχολείο είναι συνάρτηση πολλών κοινωνικών παραγόντων, κυρίως των πρώτων 6 ετών της ζωής του παιδιού.
  </p>
  <p>Οι αναπηρίες που δημιουργούνται στα πρώιμα στάδια της παιδικής μας ηλικίας είναι καταστάσεις σχεδόν μη αναστρέψιμες. </p>

  <p>Στην εφηβική ηλικία να μην παρεμβαίνουμε, αλλά απλά να παρακολουθούμε από κοντά τον έφηβο και να απομακρύνουμε τους κινδύνους.
  </p>
  <p>Να υπάρχει έντονος παρεμβατισμός στην παιδική ηλικία του παιδιού, όχι στην εφηβική. Στην εφηβική ηλικία πρέπει να οικοδομούμε σχέση εμπιστοσύνης και συμπαράστασης.
  </p>
  <p>Στη διαπαιδαγώγηση του παιδιού πρέπει να λαμβάνουμε υπόψη τους κοινωνικούς και οικονομικούς παράγοντες στους οποίους υπόκειται το παιδί.
  </p>
  <p>Ένας από τους στόχους της εκπαίδευσης πρέπει να είναι η ανάπτυξη του τρόπου προσέγγισης της γνώσης, όχι τόσο η συσσώρευση γνώσεων.
  </p>
  <p>Νομίζουμε ότι θεραπεύουμε τα παιδιά μας με τους ελέγχους, με τα κηρύγματα και με την επισήμανση των λαθών. Εκτός όμως από την επισήμανση των λαθών, οφείλουμε να έχουμε
    και τη μεταμορφωτική δυνατότητα, που μας τη δίνει το φρόνημα της ελεημοσύνης, δηλαδή
    να βλέπουμε, πίσω από το λάθος του ανθρώπου, το καλό που υποκρύπτεται και αυτό να του
    μαρτυρούμε.
  </p>
  <p>Όταν ένας άνθρωπος έχει κάνει κάποιο λάθος κι εγώ φορτωθώ το λάθος του κι αυτό είναι τιμωρία για μένα, τότε αυτός μπορεί να έρθει σε φιλότιμο και να διορθωθεί.
  </p>
  <p>Όταν ταυτιζόμαστε με το αγαπημένο πρόσωπο, δεν μπορούμε να λειτουργήσουμε παιδαγωγικά-θεραπευτικά γι’ αυτό. Χρειάζεται να έχουμε κάποια απόσταση.
  </p>
  <p>Μια και δεν έχουμε βολικούς Καιάδες, για να πετάμε τα προβληματικά παιδιά, πρέπει να επενδύσουμε στην πρόληψη. Αν δεν επενδύουμε στην πρόληψη, πληρώνουμε πολλαπλάσια
    για θεραπεία. Και αν δεν πληρώνουμε για θεραπεία και κλειδώνουμε κάπου τα βίαια παιδιά
    που εξελίσσονται σε ενήλικα τέρατα, θα πληρώσουμε φόρο αίματος. Κάθε κοινωνία έχει τα
    παιδιά που της αξίζουν.
  </p>
  <p>Τα παιδιά είναι πολύ πιο ευτυχισμένα και πιο υγιή, όταν έχουν περιορισμούς και συγκρότηση.
  </p>
  <p>Η σημαντικότερη δημιουργία του ανθρώπου είναι να "χτίζει" σωστούς ανθρώπους. </p>
  <p>Ο δρόμος είναι μακρύς με διδαχές, είναι όμως σύντομος και αποτελεσματικός με παραδείγματα. (Σενέκας ο Νεότερος) </p>
  <p>Τα κακά παραδείγματα γυρίζουν σαν πλημμύρα σε εκείνους που τα δίνουν. (Σενέκας ο Νεότερος)
  </p>
  <p>Χιούμορ είναι η ικανότητά μας να αναγνωρίζουμε το χάσμα που χωρίζει τη φιλοδοξία από την επίδοση.
  </p>
  <p>Ο μορφωμένος άνθρωπος κουβαλάει πάντοτε μαζί του θησαυρούς. (Φαίδρος) </p>
  <p>Ο καθένας μας είναι ικανός για όλα. (Βιργίλιος) </p>
  <p>Από τη φρονιμάδα προέρχονται τα εξής αποτελέσματα: η καθαρή σκέψη, η ειλικρινής ομιλία και η δίκαιη πράξη. (Δημόκριτος)
  </p>
  <p>Από μόνος του κανένας δεν είναι αρκετά σοφός. (Πλαύτος) </p>
  <p>Η εκπαίδευση είναι θαυμάσιο πράγμα. Αλλά είναι καλό να θυμόμαστε πού και πού ότι αυτά που αξίζει να γνωρίζουμε δεν μπορούν να διδαχθούν. (Oscar Wilde)
  </p>
  <p>Εκπαίδευση είναι ό,τι επιβιώνει, όταν όλα όσα μάθαμε έχουν ξεχαστεί. (Burrhus Frederic Skinner)
  </p>
  <p>Εξήντα χρόνια πριν τα ήξερα όλα. Τώρα δεν ξέρω τίποτα. (Will Durant) </p>
  <p>Εκπαίδευση είναι η προοδευτική ανακάλυψη της άγνοιάς μας. (Will Durant) </p>
  <p>Όταν ένας διδάσκει, δύο μαθαίνουν. (Robert Half) </p>
  <p>Δάσκαλος είναι αυτός που πετυχαίνει την αναίρεση της ανισότητας. </p>
  <p>Από ένα καλό μάθημα βγαίνουν άνθρωποι αβέβαιοι, όχι ευχαριστημένοι. </p>
  <p>Χαρακτηριστικά του εφήβου είναι: -- Η αντίδραση στην εξουσία.
    -- Η μη δέσμευση.
    -- Τα μη μεγαλεπήβολα-μακροχρόνια σχέδια.
    -- Η ατομική διασκέδαση.
    -- Το ενδιαφέρον να περνάει καλά, χαλαρά και χωρίς ευθύνες.
  </p>
  <p>Τι σκέφτονται τα παιδιά στην κάθε ηλικία για τον πατέρα: -- 6 ετών: ο πατέρας τα ξέρει όλα.
    -- 10 ετών: ο πατέρας ξέρει πολλά.
    -- 15 ετών: ο πατέρας δεν ξέρει τίποτα.
    -- 20 ετών: ο πατέρας ξέρει αρκετά.
    -- 30 ετών: μπορούμε να ζητήσουμε και τη γνώμη του πατέρα.
    -- 40 ετών: παρόλα αυτά ο πατέρας κάτι ξέρει περισσότερο.
    -- 50 ετών: ο πατέρας τα ξέρει όλα.
    -- 60 ετών: αχ και να ζούσε ο πατέρας να ζητούσαμε τη γνώμη του.
  </p>
  <p>Η λατρεία των ηρώων πρέπει να περιορίζεται στους ανηλίκους, αλλά κι εκεί ακόμα είναι επικίνδυνη. Οι ανήλικοι θα πρέπει να γνωρίζουν αρκετά για την ανθρώπινη ατέλεια.
  </p>
  <p>Όταν στο παιδί δίνουμε ό,τι θελήσει, θεωρεί ότι το περιφρονούμε και ότι δεν το υπολογίζουμε. Αντίθετα, όταν του βάζουμε όρια, θεωρεί ότι του δίνουμε σημασία και ότι το
    υπολογίζουμε.
  </p>
  <p>Όταν οι γονείς ικανοποιούν όλες τις επιθυμίες των παιδιών τους, τότε αυτά δεν αναπτύσσουν αίσθημα αυτοαξίας. Οι γονείς αυτοί στην πραγματικότητα δεν αγαπούν ή δεν
    ξέρουν να αγαπούν τα παιδιά τους.
  </p>
  <p>Η ικανοποίηση όλων των επιθυμιών του άλλου, π.χ. ενός παιδιού, πίσω από τη φαινομενική λύπη κρύβει τον φόβο μας ότι θα πονέσουμε, αν αρνηθούμε.
  </p>
  <p>Πολλά παιδιά κάνουν ζαβολιές, για να δοκιμάσουν την αγάπη των γονιών τους. Οι γονείς οφείλουν να επισημάνουν το πρόβλημα στο παιδί με τρόπο που αυτό να το καταλάβει και όχι
    να "χαϊδέψουν" το παιδί. Το πρώτο είναι πράξη αγάπης, το δεύτερο όχι.
  </p>
  <p>Όταν ένας άνθρωπος ικανοποιεί συνεχώς τις επιθυμίες κάποιου άλλου, π.χ. ενός παιδιού, συχνά αυτό το κάνει, για να εξασφαλίσει τη μόνιμη προσκόλληση του άλλου σε αυτόν.
  </p>
  <p>Οι γονείς που συνεχώς δίνουν παροχές στα παιδιά τους και δεν περιμένουν κάποια αντιπροσφορά από αυτά, υπονομεύουν απάνθρωπα την αυτοεκτίμηση των παιδιών τους και
    τα κάνουν να πιστεύουν ότι όλος ο κόσμος έχει την ίδια υποχρέωση απέναντι σε αυτά. Τα
    παιδιά αυτά μεγαλώνοντας θα συνεχίσουν να έχουν προσδοκίες από τους άλλους και αυτό θα
    έχει ως συνέπεια οι άλλοι να φεύγουν από κοντά τους. Θα είναι καταδικασμένα σε μια
    τραγική αποστέρηση της ανθρώπινης παρουσίας στη ζωή τους.
  </p>
  <p>Οι υπερβολικές προσδοκίες των γονέων βλάπτουν τα παιδιά. Τα κάνουν να παραιτούνται από κάθε προσπάθεια (τα παραλύουν) και τα πανικοβάλλουν.
  </p>
  <p>Όπως η έλλειψη προσδοκιών δημιουργεί στα παιδιά την αίσθηση ότι οι γονείς δεν τα αγαπούν, έτσι και οι υπερβολικές προσδοκίες δημιουργούν σε αυτά την ίδια αίσθηση. Στη
    δεύτερη περίπτωση τα παιδιά αισθάνονται ότι οι γονείς τα έχουν για τη δική τους προβολή
    και καταξίωση.
  </p>
  <p>Όταν οι γονείς θέτουν τα σωστά όρια στα παιδιά τους και όταν οι προσδοκίες που έχουν από αυτά είναι λογικές, τότε τα παιδιά τους βελτιώνονται. Απαραίτητος βέβαια είναι ο έλεγχος.
  </p>
  <p>Όταν οι γονείς θέτουν όρια στα παιδιά τους, στην ουσία λένε στα παιδιά τους "σας αγαπούμε και νοιαζόμαστε για σας". Και όταν τα παιδιά αντιδρούν στα όρια που θέτουν οι
    γονείς τους, στην ουσία ζητούν από τους γονείς τους να αποδείξουν την αγάπη τους προς
    αυτά.
  </p>
  <p>Το παιδί στο σπίτι χρειάζεται: σταθερότητα, ασφάλεια, ειλικρίνεια, όρια, αγάπη άνευ όρων, σεβασμό (να ακούμε την άποψή του), συνοχή, διάκριση, ενημέρωση σε θέματα
    σεξουαλικής αγωγής από νωρίς.
  </p>
  <p>Οφείλουμε να δίνουμε στο παιδί το σαφές μήνυμα ότι δεν θέλουμε να του υποδείξουμε τι να κάνει, αλλά να του δώσουμε τα απαραίτητα στοιχεία, ώστε να κάνει τη σωστότερη
    επιλογή.
  </p>
  <p>Για να γίνει ένα παιδί ώριμο και πειθαρχημένο, ο γονιός οφείλει να εκφράζει την αγάπη του: α) με σωματική επαφή, β) με οπτική επαφή, γ) με συγκεντρωμένη προσοχή και δ) με
    πειθαρχία, φτάνει να γίνεται με τρόπο που το παιδί να μη νιώθει αδύναμο.
  </p>
  <p>Το παιδί από μικρό πρέπει να μάθει να αγαπά, να νοιάζεται, να δίνει, να στερείται και να υπακούει. Αυτά θα τα χρειαστεί σε όλη τη ζωή του και κυρίως στην έγγαμη.
  </p>
  <p>Παιδί που δεν έμαθε να στρώνει το κρεβάτι του, να βάφει τα παπούτσια του, να βγαίνει να ψωνίζει και να κατεβάζει τα σκουπίδια του σπιτιού, δεν θα μπορέσει να κάνει σωστό γάμο,
    όσο της Εκκλησίας κι αν είναι.
  </p>
  <p>Ο Θεός παίζει πάντα ορθά το παιχνίδι Του. Εάν κι εμείς παίξουμε ορθά το παιχνίδι μας έναντι των παιδιών μας, τότε είναι σίγουρο ότι κάποτε αυτά θα συναντήσουν τον Θεό, έστω
    και σε χρόνο βραδύτερο από εκείνον που εμείς επιθυμούμε. Παίζουμε ορθά το παιχνίδι μας,
    όταν παρακολουθούμε τον Θεό κι όχι όταν αναγκάζουμε Αυτόν να μας παρακολουθήσει μέσα
    στην αγωνία και στο άγχος μας, μέσα στους υπολογισμούς και στους σχεδιασμούς μας.
  </p>
  <p>Τα παραμύθια έχουν ενότητα. Αυτός είναι ένας σημαντικός λόγος που τα παραμύθια ωφελούν.
  </p>
  <p>Τα παιδιά είναι έτοιμα να αναγνωρίσουν το εξαιρετικό σε πράξεις και όχι σε πρόσωπα. (Βασίλειος Καραποστόλης)
  </p>
  <p>Το Πνεύμα, για να αποδώσει, θέλει τάξη, πειθαρχία και εργατικότητα. </p>
  <p>Αυτό που εκπέμπεις, αυτό έχεις. Αυτό που δίνεις, αυτό εισπράττεις. </p>
  <p>Συχνά οι γονείς εξαγοράζουν τις τύψεις τους πληρώνοντας. </p>
  <p>Διασκέδαση σημαίνει διασκορπισμός, ξεχαρβάλωμα. Την ψυχαγωγία να επιζητούμε, όχι τη διασκέδαση.
  </p>
  <p>Αφήσαμε τη σοφία για τη γνώση και αφήσαμε τη γνώση για την πληροφόρηση. (Έλιοτ) </p>
  <p>Ο αληθινός παιδαγωγός φροντίζει από την αρχή "να γίνει ίσιο το δεντράκι". Αυτό είναι πολύ πιο εύκολο και αποτελεσματικό από το να προσπαθεί να το ισιώσει, αφού αυτό έχει
    στραβώσει.
  </p>
  <p>Το παιδί που αντιστέκεται και δεν παρασύρεται σε λανθασμένες-επιβλαβείς ενέργειες άλλων παιδιών όχι μόνο δεν είναι παιδί μειονεκτικό, αλλά είναι ξεχωριστό και ιδιαίτερο. Οι
    άνθρωποι δεν είναι κοπάδι.
  </p>
  <p>Χρειαζόμαστε παιδαγωγούς στη ζωή μας. Παιδαγωγοί δεν είναι αυτοί που μιλάνε, αλλά αυτοί που ζούνε. Και αυτοί που ζούνε είναι οι άγιοί μας.
  </p>
  <p>Δεν παιδαγωγούμε, όταν κάνουμε παρατηρήσεις στους άλλους. Παιδαγωγούμε, όταν δίνουμε παράδειγμα ζωής, όταν δίνουμε πρόταση ζωής.
  </p>
  <p>Πολλές φορές θέλουμε να παιδαγωγήσουμε τα παιδιά μας (ή τον άλλον) όχι από αγάπη, αλλά από προσωπικές ενοχές. Αυτό που χρειαζόμαστε τότε είναι η μετάνοια.
  </p>
  <p>Τα παιδιά παίρνουν από την ενέργεια που δίνουν στον χώρο τα πρόσωπα των μεγάλων, κυρίως των γονιών. Και τα πρόσωπα όλων εμπνέονται από τη χάρη του Θεού.
  </p>
  <p>Στον άνθρωπο με κακή αγωγή, το θάρρος γίνεται θράσος, η σοφία γίνεται σχολαστικότητα, η ευφυΐα γίνεται κοροϊδία, η απλότητα γίνεται βαναυσότητα και η καλοσύνη
    γίνεται κολακεία. (Τζον Λοκ)
  </p>
  <p>Αν θελήσουμε να βρούμε την πηγή κάθε αξίας, θα φτάσουμε στη μητρική αγκαλιά. </p>
  <p>Το πιο δύσκολο πράγμα για το σημερινό παιδί είναι να μάθει καλή διαγωγή, χωρίς να τη βλέπει γύρω του.
  </p>
  <p>Καμία κληρονομιά δεν είναι τόσο πολύτιμη όσο η τιμιότητα. </p>
  <p>Αυτά που επιδρούν σε ένα παιδί είναι: α) η κληρονομικότητα, β) το οικογενειακό περιβάλλον, γ) το σχολικό περιβάλλον, δ) το κοινωνικό περιβάλλον και ε) το εκκλησιαστικό
    περιβάλλον.
  </p>
  <p>Μεγαλοφυΐα είναι το άθροισμα δύο κυρίως παραγόντων, όπου το 1 είναι η ευφυΐα και το 99 ο ιδρώτας. (Αϊνστάιν)
  </p>
  <p>Ο άνθρωπος (κυρίως το παιδί) έχει ανάγκη συναισθηματικής τροφοδοσίας. Πολλές φορές όμως η πηγή συναισθηματικής τροφοδοσίας που βρίσκει είναι ζημιογόνος.
  </p>
  <p>Η Θεία Λειτουργία, εφόσον τη συνειδητοποιούμε, είναι το καλύτερο διδασκαλείο. </p>
  <p>Η κυρίαρχη λέξη στη διαδικασία της μετάδοσης της γνώσης είναι η συγκατάβαση. </p>
  <p>Κάποιοι γονείς αφήνουν το παιδί χωρίς καθοδήγηση στα ηθικά και πνευματικά θέματα, δήθεν για να πιστέψει όπου αυτό θελήσει, όταν μεγαλώσει. Αυτό έχει ως συνέπεια: α) το
    παιδί να βρίσκεται σε όλο και μεγαλύτερη σύγχυση σχετικά με τον κόσμο και β) το παιδί να
    αποτελεί εύκολη λεία στις μυστικιστικές ομάδες και στις άλλες οργανώσεις που προσφέρουν
    εσφαλμένες, υποδουλωτικές και καταστροφικές απαντήσεις στα προβλήματα της ζωής.
  </p>
  <p>Όταν είμαστε πάντα διαθέσιμοι να δίνουμε στους νέους την αγάπη, τότε μιμούμαστε τον τρόπο που ο Θεός απευθύνεται σε μας. Είναι πάντοτε διαθέσιμος να μας θρέψει και να μας
    βοηθήσει ως μέλη της οικογένειάς Του, ακόμη και όταν Τον απορρίπτουμε.
  </p>
  <p>Να διατηρούμαστε στη θέση του ηγέτη για τα παιδιά μας. </p>
  <p>Να εμπνέουμε με αγάπη στα παιδιά μας την πειθαρχία. </p>
  <p>Να αγαπάμε τους νέους άνευ όρων. </p>
  <p>Να διατηρούμε ανοιχτούς τους δρόμους από τους οποίους ο νέος θα επιστρέψει σε μας, για να ξαναγεμίσει το συναισθηματικό του δοχείο.
  </p>
  <p>Η συγκεντρωμένη προσοχή είναι η πιο απαιτητική ανάγκη που έχει ένας νέος. </p>
  <p>Να επικοινωνούμε με τους νέους οπτικά και σωματικά. </p>
  <p>Να διατηρούμε πάντα τον αυτοέλεγχό μας. </p>
  <p>Να βοηθάμε στη βελτίωση του επιπέδου έκφρασης του θυμού του νέου. </p>
  <p>Στον καθορισμό των προνομίων για έναν νέο, να εργαζόμαστε στην κατεύθυνση της δημιουργίας σχέσης αμοιβαίας εμπιστοσύνης.
  </p>
  <p>Όταν χρειάζεται, να χρησιμοποιούμε την τεχνική της αναβολής μιας απόφασής μας. </p>
  <p>Να κάνουμε τα παιδιά να συνειδητοποιήσουν ότι η τελική πρόθεσή μας δεν είναι να τα εμποδίσουμε, αλλά να τα προετοιμάσουμε για μια υπεύθυνη ανεξαρτησία και ωριμότητα.
  </p>
  <p>Να είμαστε ευγενικοί και φιλικοί με τους φίλους των νέων μας. </p>
  <p>Να σεβόμαστε τον νέο με το να τον κάνουμε κοινωνό της γνώμης μας, χωρίς να τον κριτικάρουμε ή να απορρίπτουμε τη γνώμη του.
  </p>
  <p>Να δίνουμε στους νέους μηνύματα ελπίδας, θάρρους και αγωνιστικότητας. </p>
  <p>Η πνευματική αγωγή που δίνουμε σε έναν νέο να είναι ευχάριστη. </p>
  <p>Να δίνουμε στους νέους μια καθαρή αντίληψη του κόσμου και των προβλημάτων του, που φέρνουν σύγχυση.
  </p>
  <p>Να εμπνέουμε στους νέους μας πνευματικά ενδιαφέροντα, να μοιραζόμαστε μαζί τους τις πνευματικές μας εμπειρίες και να είμαστε παραδείγματα συγνώμης.
  </p>
  <p>Τα παιδιά είναι ο καθρέφτης της σχέσης. Πρέπει πρώτα να έχει οικοδομηθεί η σχέση και μετά να γίνονται τα παιδιά.
  </p>
  <p>Η εφηβική κρίση είναι κρίση αυτονομίας και αποδέσμευσης. Κρίση ανεξαρτησίας και ελευθερίας.
  </p>
  <p>Για να μην οδηγούνται οι έφηβοι στην παραίτηση, να τους κάνουμε να αισθάνονται ότι έχουν επίδραση-επιρροή, να αισθάνονται δηλαδή ότι δεν είναι νήπια.
  </p>
  <p>Οι γραμμές των ορίων είναι σαν τον φάρο, που δείχνει πού σταματάει η ασφαλής πλεύση. Αλλού φωτίζει τα περάσματα ανάμεσα από υφάλους κι αλλού ορίζει τον δρόμο προς την
    ανοιχτή θάλασσα.
  </p>
  <p>Πνευματικά υγιή παιδιά μεγαλώνουν, μόνο από συζύγους που έχουν ενότητα. </p>
  <p>Δεν διδάσκουμε εκείνο που θέλουμε ούτε εκείνο που ξέρουμε. Διδάσκουμε εκείνο που είμαστε.
  </p>
  <p>Και οι κουνέλες κάνουν παιδιά. Σημασία όμως έχει το πώς μεγαλώνουμε, το πώς μορφώνουμε τα παιδιά.
  </p>
  <p>Οι ψυχολόγοι λένε πως οι νέοι άνθρωποι, λόγω ηλικίας, δεν υπολογίζουν τον θάνατο, δεν τον σκέφτονται, δεν έχει μέσα τους εκτόπισμα. Κι έτσι, όσοι προσπαθούν να τους αποτρέψουν από τις ποικίλες εξαρτήσεις, προβάλλοντας ως επιχείρημα τον κίνδυνο του
    θανάτου, δεν πετυχαίνουν τίποτα. Οι νέοι δεν έχουν συναίσθηση του κινδύνου. Όμως,
    περισσότερο από κάθε άλλον, οι νέοι συναισθάνονται την αξία της ελευθερίας. Αποζητούν
    αυτονομία, διεκδικούν ανεξαρτησία βούλησης και ζωής. Κι έτσι, ο κίνδυνος της ανεξαρτησίας
    ίσως αποτελεί πειστικότερο επιχείρημα από αυτόν του θανάτου. Η κάθε είδους εξάρτηση
    σημαίνει υποδούλωση, καθήλωση της θέλησης στα δεσμά της ανάγκης, σημαίνει δηλαδή ζωή
    ασύμμετρη με τα αληθινά οράματα και τις επιδιώξεις των νέων.
  </p>
  <p>Να μη συγχέουμε την αυταρχικότητα με την πειθαρχία. Η πειθαρχία στην αγωγή του παιδιού είναι αναγκαία.
  </p>
  <p>Καθοριστική της προσωπικής ανάπτυξης-εξέλιξης του ανθρώπου είναι η χρονική περίοδος από τη βρεφική ηλικία έως και την εφηβεία, κυρίως όμως η χρονική περίοδος των πρώτων 6
    ετών.
  </p>
  <p>Η ποιότητα της σύνδεσης του παιδιού κατά τη βρεφική ηλικία (έως 3 ετών) με τους γονείς του καθορίζει πολύ σημαντικά πράγματα, που θα εκφραστούν αργότερα στη σχέση και στον
    γάμο. Στη διαδικασία της σύνδεσης δημιουργείται στο παιδί η αίσθηση του στερεού
    εδάφους, της ασφάλειας. Έχει πολύ μεγάλη σημασία η εμπειρία που λαμβάνει το παιδί από
    τους γονείς του. Τότε, εφόσον το παιδί εισπράττει αληθινή αγάπη, μαθαίνει κι αυτό να αγαπά
    αληθινά.
  </p>
  <p>Η εικόνα των γονέων στα πρώτα χρόνια της ζωής του παιδιού, δηλαδή αν οι γονείς ήταν αξιόπιστα πρόσωπα ή όχι, εσωτερικεύεται στην ψυχή του παιδιού και καθορίζει την κατοπινή
    του κατάσταση. Καθορίζει αν το παιδί θα εμπιστεύεται ή θα είναι καχύποπτο και αν θα
    αποφεύγει τις εξαρτήσεις ή θα πέφτει σε αυτές. Βέβαια, αυτή η εικόνα των γονέων του στα
    πρώτα χρόνια της ζωής του δεν καταργεί την προσωπική ευθύνη του ανθρώπου.
  </p>
  <p>Όταν ο γονιός προσκολλάται υπερβολικά στο παιδί, αυτό που εισπράττει το παιδί είναι άγχος και ότι ο φύλακάς του (ο γονιός του) είναι αδύναμος. Το παιδί προσκολλάται τότε κι
    αυτό στον γονιό και μαθαίνει στη ζωή του την προσκόλληση και την εξάρτηση.
  </p>
  <p>Το παιδί μας δεν είναι προέκταση του εαυτού μας. </p>
  <p>Το χαρακτηριστικό της μετά τη βρεφική παιδικής ηλικίας είναι η κοινωνικοποίηση. Ο ψυχικός κόσμος του ενός παιδιού πλησιάζει τον ψυχικό κόσμο του άλλου παιδιού. Μπαίνουν
    κανόνες στις σχέσεις μεταξύ των παιδιών και αρχίζει να αναπτύσσεται ο σεβασμός των ορίων.
    Το παιδί μαθαίνει κάτι πολύ σημαντικό, το μοίρασμα. Όλα αυτά, εφόσον υπάρχουν, θα
    περάσουν κατόπιν και στη σχέση.
  </p>
  <p>Στην εφηβεία το παιδί έχει να εμπεδώσει την ταυτότητα του φύλου του και να αποδεχθεί το σώμα του. Αυτά είναι καθοριστικά για την κατοπινή ερωτική ζωή του.
  </p>
  <p>Στην εφηβεία διαμορφώνεται η εικόνα που έχουμε για τον εαυτό μας, διαμορφώνεται η αυτοεκτίμησή μας.
  </p>
  <p>Μια ένδειξη πνευματικής ένδειας είναι ότι έχει περιθωριοποιηθεί (σχεδόν έχει καταργηθεί) η παιδεία της σοφίας και κυριαρχεί η παιδεία της οικονομίας, η παιδεία των
    αριθμών. Ο άνθρωπος δεν σκέφτεται βαθιά-πνευματικά, αλλά σκέφτεται σε επίπεδο πλαίσιο.
    Ο πολιτισμός μας έχασε την έννοια της σοφίας.
  </p>
  <p>Ο ενήλικος που μεγάλωσε με σωστά τροφοδοτημένο το συναισθηματικό του δοχείο εκτιμά τον εαυτό του. Κατά συνέπεια, είναι λιγότερο ανασφαλής και καχύποπτος και έχει
    δυνατότητες για πιο υγιείς σχέσεις με τους συνανθρώπους του.
  </p>
  <p>Η παιδεία οφείλει να είναι μια φανέρωση τρόπου ζωής. </p>
  <p>Η Εκκλησία προτείνει την εγκράτεια της σάρκας όχι για ηθικιστικούς λόγους, αλλά για να δώσει τη δυνατότητα πλήρους οράσεως και αγάπης στη σχέση. Γιατί, όταν θα αρνηθώ και θα
    στερηθώ κάτι που είναι στη φύση μου και άρα το θέλω εξαρχής, πηγαίνοντας κόντρα στον
    εαυτό μου πηγαίνω κόντρα στο συμφέρον μου και έτσι η αγάπη μου αποκτά άλλη διάσταση
    και καθαρότητα, άλλη δυνατότητα όρασης. Τότε μπορώ να δω καθαρά και την
    πραγματικότητα του άλλου ανθρώπου.
  </p>
  <p>Τα παιδιά μας τα μεγαλώνουμε με το βίωμά μας. Η καλύτερη διαπαιδαγώγηση είναι να έχουμε πνευματική ζωή και να αφήνουμε τα παιδιά μας στον Θεό.
  </p>
  <p>Τις περισσότερες φορές τα παιδιά παραστρατούν, γιατί παραστρατημένοι είναι οι γονείς τους. Αν ο γονέας επανέλθει στον ορθό δρόμο, ίσως να μη χρειάζεται η διδασκαλία. Το
    παράδειγμα της ζωής του γονέα από μόνο του φτάνει. Κι όταν ο Θεός πληροφορήσει την
    καρδιά του ότι πρέπει να πει κάτι, τότε να το πει. Να έχουμε την καρδιά μας ανοιχτή στον Θεό
    να μας πληροφορεί. Να μη λειτουργούμε μόνο με τον λογισμό μας, γιατί αυτό μπορεί να γίνει
    αφορμή μεγαλύτερης καταστροφής.
  </p>
  <p>Να προσέχουμε με τι πληροφορούμε τον νου μας και την καρδιά μας, ώστε να μη γεμίζουμε με σκουπίδια και άχρηστες πληροφορίες. Η ενασχόλησή μας με το κακό εξασθενεί
    τις δυνάμεις μας τις πνευματικές.
  </p>
  <p>Πατέρας και μάνα δεν γίνονται κάποιοι επειδή γέννησαν ένα παιδί, αλλά κάποιοι που πρώτα οι ίδιοι γεννήθηκαν πνευματικά. Και ο αληθινός πατέρας και η αληθινή μάνα
    αναγεννούν και το παιδί τους.
  </p>
  <p>Πώς είναι δυνατόν ένας πιτσιρικάς που νιώθει ότι αδικείται να κάνει ανατροπή μέσα του, όταν ούτε οι μεγάλοι δεν μπορούν να το κάνουν; Χρειάζεται να δουλέψουμε πολύ με τον
    εαυτό μας, ώστε να ενεργοποιήσουμε τη χάρη του Θεού, για να υπερβούμε αυτή τη
    δυσκολία.
  </p>
  <p>Μας λείπει η παιδεία του άλλου τρόπου ζωής. </p>
  <p>Σε άνθρωπο με μεγάλη ενεργητικότητα, π.χ. σε ένα παιδί, δεν πρέπει να λέμε τι να μην κάνει, αλλά να διοχετεύουμε σε θετική κατεύθυνση την ενεργητικότητά του, λέγοντάς του τι
    να κάνει.
  </p>
  <p>Η οργή των νέων δεν είναι η ασθένειά τους. Είναι το σύμπτωμα που δείχνει ότι είναι άρρωστη η κοινωνία, δηλαδή όλοι μας. Όταν χτυπούμε το σύμπτωμα και όχι την ασθένεια, δεν βοηθούμε στη λύση του προβλήματος.
  </p>
  <p>Όταν επιλέγουμε να ζούμε με προσωπεία και να μην τακτοποιούμε την κατάσταση της καρδιάς μας, αυτό κάποια στιγμή θα βγάλει προβλήματα, τόσο στα παιδιά μας όσο και σε μας
    τους ίδιους.
  </p>
  <p>Και ο νέος έχει τις ευθύνες του. Διατηρεί το αυτεξούσιό του. Δεν είναι σε κατάσταση αμνηστίας λόγω της ηλικίας του.
  </p>
  <p>Όταν ένας άνθρωπος, π.χ. ένας νέος, παίρνει πάντα ό,τι θέλει, όποτε το θέλει, μειώνεται η δύναμή του να αντιμετωπίζει τις δυσκολίες. Θέλει να επιτυγχάνει πράγματα χωρίς κόπο και
    του αναπτύσσεται η οργή.
  </p>
  <p>Όταν οι γονείς βάζουν στο παιδί από μικρό κάποια όρια, τότε το παιδί μαθαίνει να σέβεται και να συμπεριφέρεται με τρόπο που τιμά τον άλλον.
  </p>
  <p>Όταν το παιδί μεγαλώνει σε περιβάλλον συναισθηματικής ανασφάλειας, τότε στη ζωή του θα έχει λανθασμένη αντιληπτικότητα των μηνυμάτων, θα βλέπει τους άλλους με καχυποψία
    και αυτό θα του βγάζει οργή.
  </p>
  <p>Ο νέος απεχθάνεται την υποκρισία και το ψέμα. </p>
  <p>Ο νέος δεν αποδέχεται τον νομοταγή, γιατί ξέρει ότι η μεγαλύτερη ανηθικότητα είναι αυτή που επενδύεται με νομικούς ακροβατισμούς.
  </p>
  <p>Ο νέος αγαπά τη στάση ζωής που υπηρετεί την αλήθεια και τη ζεστασιά της ανθρώπινης σχέσης.
  </p>
  <p>Μερικοί νέοι που ορίζονται ως αναρχικοί ή αντικομφορμιστές στην ουσία διεκδικούν τη ζεστασιά μιας σχέσης και προσπαθούν να δημιουργήσουν έναν χώρο που να γεννά μια
    οικογενειακή ατμόσφαιρα.
  </p>
  <p>Ο νέος δεν είναι νηστικός τόσο από δουλειά και υλικά αγαθά όσο από εμπειρίες και βιώματα που θα τον κάνουν να ανασάνει και να καταλάβει ότι αξίζει να ζει.
  </p>
  <p>Ο νέος θέλει να αισθάνεται ότι πραγματικά ενδιαφερόμαστε για την κατάστασή του, για την αγωνία του, για την αναζήτησή του.
  </p>
  <p>Πιο εύκολα δίνεις τροφή σε έναν νέο παρά ικανοποιείς την αναζήτησή του. </p>
  <p>Οι θέσεις, τα αξιώματα και οι θεσμοί σπάνια έχουν αξία στη συνείδηση του νέου ανθρώπου. Αντίθετα, του βγάζουν μια διάθεση χλευασμού και προσβολής. Όχι μόνο γιατί ο
    νέος αντιδρά σε ό,τι προσπαθεί να τον κατευθύνει και να κυριαρχήσει πάνω του, αλλά κυρίως
    γιατί θεωρεί ότι η εξουσία και τα αξιώματα διακατέχονται από ψύχρα κι από έλλειψη
    ευαισθησίας και διάκρισης για το τι έχει ανάγκη.
  </p>
  <p>Η πραγματική εξουσία είναι αυτό που μας πρότεινε ο Χριστός, δηλαδή η άρνηση της δύναμης. Όταν ο άλλος παρουσιάζεται ως αδύναμος, πιο εύκολα τον αποδεχόμαστε και πιο
    εύκολα τον ακούμε. Όταν παρουσιάζεται ως πανίσχυρος, από τον οποίο εξαρτάται η ύπαρξή
    μας, τότε αυτό θα μας βγάλει την αντίδραση και την άρνηση.
  </p>
  <p>Ο νέος περιμένει από μας να του πούμε γιατί αξίζει να ζούμε. Όμως τη μεγαλύτερη βαρύτητα δεν θα τη δώσει ο νέος σε αυτό που λέμε, αλλά στο κατά πόσο ζούμε αυτό που
    λέμε. Κι αν είμαστε κάποια "ρομποτάκια", που δουλεύουμε 15 ώρες την ημέρα, ή κάποια
    "χριστιανικά φυτά", που ψυχαναγκαστικά προσπαθούμε κάνοντας κάποια πράγματα να πάμε
    σε έναν παράδεισο, τότε σίγουρα δεν θα αποδείξουμε στον νέο ότι αξίζει να ζούμε.
  </p>
  <p>Τι είναι χειρότερο για τον Θεό; Να καταπατούνται εικόνες ή εμείς οι πιστοί να παραχαράσσουμε με τη ζωή και τον λόγο μας το θέλημα του Θεού; Όταν συμβαίνει το
    δεύτερο, ακυρώνουμε τις δυνατότητες και τις ελπίδες των άλλων, π.χ. των νέων, να
    ακουμπήσουν κάπου, ώστε να βρουν μια κατεύθυνση ζωής.
  </p>
  <p>Η οργή των νέων δείχνει ότι η κοινωνία και η Εκκλησία δεν έχουν βρει ακόμη την ειρήνη. </p>
  <p>Ο γονέας που δεν ζει ζωή πνευματική στερεί από τα παιδιά του σημαντικά εφόδια. Υπάρχει όμως η πρόνοια και η αγάπη του Θεού.
  </p>
  <p>Την πνευματικότητα οφείλουν οι γονείς να τη δίνουν στα παιδιά με τον σωστό τρόπο. Διαφορετικά, τα αποτελέσματα μπορεί να είναι αντίθετα.
  </p>
  <p>Για να αναπτύξουν τα παιδιά μας υγιείς προσωπικότητες και για να μην κινδυνεύουν από την εκμετάλλευση κάποιων, οφείλουμε να τα εμφυσήσουμε ασφάλεια και αυτοεκτίμηση.
  </p>
  <p>Ευχή αντί νουθεσίας προς έναν έφηβο: "Σου εύχομαι η χάρη του Θεού να σε λούζει, να σε χτενίζει και να σε ομορφαίνει σε όλη σου τη ζωή".
  </p>
  <p>Όταν οι γονείς τα παιδιά τους από μικρά τα μαθαίνουν να κάνουν δουλειές, τα βοηθούν πολύ, ώστε στην ενήλικη ζωή τους να έχουν ωριμότητα και υπευθυνότητα.
  </p>
  <p>Κάθε άνθρωπος έχει τη δική του προσωπικότητα. Γι’ αυτό είναι λάθος να συγκρίνουμε ανθρώπους μεταξύ τους, π.χ. να συγκρίνουμε τα παιδιά μιας οικογένειας.
  </p>
  <p>Η παιδεία είναι το μέγιστο μάθημα, αν και δεν διδάσκεται. Είναι το μάθημα της ευαισθησίας, της καλλιέργειας και της ανθρωπιάς.
  </p>
  <p>Το παιδί μπολιάζεται με την παιδεία μέσω της επικοινωνίας του με ανθρώπους που την έχουν.
  </p>
  <p>Παιδεία είναι η πραγμάτωση της ανώτερης φύσης του ανθρώπου. Αυτή η πραγμάτωση γίνεται τόσο κατά τη διδασκαλία των μαθημάτων όσο και έξω από αυτήν.
  </p>
  <p>Αληθινά μορφωμένος δεν είναι αυτός που γνωρίζει πολλά, αλλά αυτός που έχει καλλιεργηθεί, έχει εμπλουτιστεί και έχει εκλεπτυνθεί.
  </p>
  <p>Η κακοδαιμονία που δέρνει την ανθρωπότητα δεν οφείλεται σε έλλειψη τεχνολογικής υποδομής, αλλά στην έλλειψη παιδείας.
  </p>
  <p>Μπορεί ένας άνθρωπος να μην έχει διαβάσει κανένα βιβλίο στη ζωή του, αλλά να έχει παιδεία. Αυτό γίνεται σε ανθρώπους που διαβάζουν συστηματικά τα "βιβλία" της φύσης και
    της κοινωνίας.
  </p>
  <p>Οι λέξεις μπορούν να λειτουργήσουν λογοτεχνικά, να μας ελευθερώσουν και να μας εξυψώσουν, μόνο όταν είναι οι ίδιες ελευθερωμένες. Όσο πιο πολύ ελευθερώνεται μια λέξη,
    τόσο πιο άνετα κινείται στον λογοτεχνικό χώρο και τόσο πιο πολύ ελευθερώνει και εξυψώνει κι εμάς. Στον ποιητικό λόγο οι λέξεις βρίσκονται στην υπέρτατη χρήση τους κι είναι απόλυτα
    ελευθερωμένες.
  </p>
  <p>Η πιο δυνατή λέξη είναι εκείνη που παρουσιάζει τον υψηλότερο δείκτη ελευθερίας. </p>
  <p>Η μνήμη μπορεί να καλλιεργηθεί. Για να γίνει αυτό, χρειάζεται εξάσκηση, π.χ. ανάγνωση κειμένων, προσπάθεια επίλυσης μαθηματικών ασκήσεων κ.ά.
  </p>
  <p>Οι τέχνες διακρίνονται: α) στις εικαστικές (όπως ζωγραφική, γλυπτική, κεραμική, αρχιτεκτονική, διακοσμητική), β) στις φωνητικές (όπως μουσική, λογοτεχνία, ποίηση, δράμα)
    και γ) στις μιμητικές (όπως χορός, θέατρο, κινηματογράφος).
  </p>
  <p>Ο γονέας αδυνατεί να παιδαγωγήσει το παιδί του, γιατί μένει στο φαινόμενο και δεν εισχωρεί στο βάθος, εκεί που μπορούν να γεννηθούν οι δυνατότητες θεραπείας.
  </p>
  <p>Το έμπρακτο της αγάπης την οριοθετεί. Για παράδειγμα, η μητέρα που παραταΐζει το παιδί της κάνει κάτι που είναι έξω από τα όρια της αγάπης.
  </p>
  <p>Είναι λάθος οι γονείς που έχουν πρόβλημα μεταξύ τους να λένε "ναι, εμείς οι δύο έχουμε πρόβλημα, αλλά τα παιδιά μας τα φροντίζουμε".
  </p>
  <p>Ο γονέας να μη βάζει το παιδί του πάνω από τον Χριστό, αλλά να το προσεγγίζει εν Χριστώ. Το εν Χριστώ πλησίασμα ελευθερώνει, δεν παγιδεύει. Αφού το παιδί είναι του Θεού,
    ας αφήσουμε τον Θεό, που το αγαπά πιο πολύ από τον γονέα, να το κάνει ό,τι Αυτός θέλει.
    Για να γίνει όμως αυτό, χρειάζεται βαθιά πίστη και προσευχή.
  </p>
  <p>Όταν οι μεγάλοι δεν κατανοούν τους νέους, το αποτέλεσμα είναι οι νέοι να οργίζονται και οι μεγάλοι να απελπίζονται.
  </p>
  <p>Το να ικανοποιούμε ως γονείς όλα τα θελήματα των παιδιών μας δημιουργεί σε αυτά αταξία και την ανάγκη για επιπλέον περιορισμό των παιδιών αργότερα. Αυτή η οδός είναι η
    αντίθετη από την παιδαγωγική. Τα παιδιά, όταν είναι μικρά, έχουν ανάγκη τα όρια, ώστε να
    αναπτύξουν την εσωτερική πειθαρχία και την ελευθερία.
  </p>
  <p>Αν μια μάνα έχει τον Χριστό μέσα της, σέβεται το παιδί της και δεν λέει "το παιδί μου" ούτε καν "το παιδί μας", αλλά λέει "το παιδί του Θεού". Δεν θεωρεί το παιδί κτήμα της, αλλά
    ότι της το εμπιστεύθηκε ο Θεός, για να το διακονήσει. Και ναι μεν το φροντίζει, αλλά σιγάσιγά του δίνει τα περιθώρια προσωπικής ελευθερίας-κλίσης. Έτσι φτιάχνει μια υγιή
    προσωπικότητα.
  </p>
  <p>Η αληθινή παιδαγωγική δεν είναι αυτή που καταξιώνει ή απορρίπτει, αλλά αυτή που ενεργοποιεί τον άνθρωπο σε μια κατεύθυνση-πορεία ζωής, η οποία είναι σύμφωνη με τη
    φύση του ανθρώπου.
  </p>
  <p>Στην αληθινή παιδαγωγική φανερώνεται το τραύμα, αλλά δίνονται και οι δυνατότητες, η προοπτική. Το να φανερώνεται το τραύμα χωρίς να δίνονται οι δυνατότητες είναι δαιμονικό.
  </p>
  <p>Να μη δασκαλεύουμε τον άλλον. Με την ίδια τη ζωή μας να του δίνουμε άλλη κατεύθυνση. Κάποιες φορές όμως μπορεί να χρειάζεται και να του μιλήσουμε. Τότε αυτό να
    το κάνουμε, χωρίς να απελπίζουμε τον άλλον και χωρίς να τον θίγουμε. Και μετά να συνειδητοποιούμε ότι η όποια αλλαγή είναι από τον Θεό και από τον ίδιο τον άνθρωπο κι όχι
    από μας.
  </p>
  <p>Ο Θεός δίνει στον κόσμο δασκάλους με αδυναμίες κι όχι αγγέλους, για να υπάρχει συγκατάβαση και επιείκεια.
  </p>
  <p>Ο άνθρωπος που συναισθάνεται τη δική του αδυναμία-αμαρτωλότητα-αναπηρία είναι πιο παιδαγωγικός και ωφέλιμος. Δίνει σωστότερη αγωγή στον άλλον.
  </p>
  <p>Αν η αγάπη για το παιδί σου ξεπεράσει τον πόθο σου για την πνευματική σου πορεία, δεν θα προοδεύσετε πνευματικά ούτε εσύ ούτε το παιδί σου.
  </p>
  <p>Οι πρωτόπλαστοι βγήκαν από τον παράδεισο, επειδή έχασαν την παιδικότητά τους. Ο μόνος τρόπος να γυρίσουμε στον παράδεισο είναι να γίνουμε σαν τα παιδιά.
  </p>
  <p>Μια γυναίκα που είναι συναισθηματικά χορτάτη από τον άνδρα της είναι πιο ισορροπημένη-υγιής και κατά συνέπεια έχει τις προϋποθέσεις να φερθεί ανάλογα και στα
    παιδιά της.
  </p>
  <p>Όταν πολεμάμε κατά μέτωπο τα πάθη, αυτά αποκτούν δύναμη μέσα μας. Έτσι και στην αγωγή των παιδιών, όταν προσπαθούμε να διορθώσουμε τα παιδιά μας με άτσαλο τρόπο,
    πετυχαίνουμε τα αντίθετα αποτελέσματα.
  </p>
  <p>Από το να κάνουμε έργο είναι πιο σημαντικό να διαμορφώσουμε στον άλλον (π.χ. στο παιδί) προσωπικότητα ικανή να ζήσει και ικανή να αναπτύξει το δικό της έργο, όπως αναλογεί
    σε αυτή την προσωπικότητα και όχι όπως θα θέλαμε εμείς.
  </p>
  <p>Όταν η γυναίκα έχει το παιδί ως κτήμα της, τότε καταστρατηγεί την ελευθερία, την ιδιαιτερότητα και την κλίση του παιδιού της. Καταστρατηγεί την ίδια την ύπαρξή του, ό,τι ο
    Θεός έδωσε στο παιδί.
  </p>
  <p>Χαρακτηριστικό των πραγματικών παιδαγωγών είναι το να απειλούν με τιμωρία χωρίς ποτέ να εκπληρώνουν την απειλή τους. (Ιωάννης ο Χρυσόστομος)
  </p>
  <p>Οι άγιοι μοιάζουν με τα μικρά παιδάκια. Είναι τόσο αθώοι, ακέραιοι και ευαίσθητοι, όσο είναι τα μικρά παιδάκια.
  </p>
  <p>Για να περάσουμε στα πνευματικά, οφείλουμε να ξεκινήσουμε από τα σωματικά, δηλαδή να κοπιάσουμε, να ασκηθούμε σωματικά. Η σωματική άσκηση ταπεινώνει και το πνεύμα, ο
    άνθρωπος ενεργοποιείται και η χάρη του Θεού αρχίζει να του ανοίγει άλλους ορίζοντες.
    Αντίθετα, η άνεση κάνει το πνεύμα μας μαλθακό-πλαδαρό.
  </p>
  <p>Όταν βλέπουμε ένα λάθος σε κάποιο παιδί και συνεχώς του το επισημαίνουμε, εμποδίζουμε αυτό το παιδί να προχωρήσει.
  </p>
  <p>Η τραγωδία του ανθρώπου αρχίζει, όταν αυτός εγκαταλείπει τα ιδιώματα του παιδιού, που είναι η απλότητα και η αγαθότητα. Όταν ο άνθρωπος αντικαθιστά το παιχνίδι με τη
    διασκέδαση.
  </p>
  <p>Το παιδί μας δεν είναι προέκτασή μας, αλλά είναι του Θεού και μας το εμπιστεύτηκε. </p>
  <p>Οι υπερβολικές ανέσεις από τη μικρή ακόμα ηλικία αδυνατίζουν τον άνθρωπο και τον κάνουν να μην μπορεί μετά να αντέξει τις διάφορες δυσκολίες.
  </p>
  <p>Οι όψιμοι χριστιανοί, που έζησαν μια άσωτη και έκλυτη ζωή, είναι συνήθως πολύ αυστηροί με τα παιδιά τους, γιατί προβάλλουν (θέλουν να δουν) στα παιδιά τους αυτό που
    κατάλαβαν ότι δεν είναι οι ίδιοι. Δυναστεύοντας τα παιδιά τους, στην ουσία δυναστεύουν την
    ανικανοποίητη εικόνα τους.
  </p>
  <p>Ο χαρακτήρας ενός παιδιού φαίνεται στο παιχνίδι και όχι στο κατηχητικό. Αντίστοιχα, ο χαρακτήρας ενός μεγάλου φαίνεται στην εργασία του, στον τρόπο δηλαδή που εργάζεται.
  </p>
  <p>Η καλύτερη χριστιανική παιδαγωγική για ένα παιδί είναι να υπάρχει στο σπίτι χαρά και αγκαλιά. Δεν χρειάζονται πολλά λόγια. Το παιδί θα καταλάβει.
  </p>
  <p>Εκείνος που ταράσσεται εύκολα και συχνά ή έντονα, να μη διδάσκει τους άλλους, γιατί στερείται ψυχικής υγείας.
  </p>
  <p>Οι περισσότεροι από τους ανθρώπους που διορθώνονται διδάσκονται από τις δικές τους εμπειρίες-αμαρτίες. Χρειάζεται όμως σοφία, για να διδαχθεί κανείς από τις εμπειρίεςαμαρτίες των άλλων.
  </p>
  <p>Ακόμη και ένας βλάκας μπορεί να κάνει παιδιά, αλλά μόνο ένας αληθινός άνδρας μπορεί να τα αναθρέψει σωστά.
  </p>
  <p>Η μητέρα στο σπίτι είναι όπως η καρδιά στη θέση της. </p>
  <p>Όσο πιο πολλά δάκρυα στοίχισε ένα παιδί στη μητέρα του, τόσο πιο αγαπημένο είναι στην καρδιά της. (Αλέξανδρος Δουμάς)
  </p>
  <p>Ο άνθρωπος που έχει μέσα του τον Χριστό Τον μεταδίδει με τη χαρά του στους άλλους, π.χ. στα παιδιά, χωρίς να χρειάζεται να μιλήσει γι’ Αυτόν.
  </p>
  <p>Όποιος δεν φοβάται το πρόσωπο του τέρατος πάει να πει ότι του μοιάζει. Και η πιθανή προέκταση αυτού του αξιώματος είναι να συνηθίσουμε τη φρίκη, να μας τρομάζει η ομορφιά.
    Ο Φρανκεστάιν έγινε πόστερ και στολίζει το δωμάτιο ενός όμορφου αγοριού. Από την ώρα
    που ο Φρανκεστάιν γίνεται στόλισμα νεανικού δωματίου, ο κόσμος προχωράει μαθηματικά
    στην εκμηδένισή του, όχι γιατί σταμάτησε να φοβάται, αλλά γιατί συνήθισε να φοβάται.
    (Μάνος Χατζηδάκις)
  </p>
  <p>Όποιος έζησε τα παιδικά του χρόνια σε ένα σπίτι αρμονικό, ειρηνικό και γεμάτο από την αγάπη της μάνας δεν έχει να φοβηθεί κανένα κακό στη ζωή του. Είναι ασφαλισμένος για
    πάντα.
  </p>
  <p>Αν χρειαστεί να κάνουμε παρατήρηση σε κάποιον (π.χ. σε κάποιο παιδί), να το κάνουμε με γλυκύτητα. Αλλιώς, κινδυνεύει να κλειστεί η καρδιά του.
  </p>
  <p>Αγάπη και στοργή χωρίς πειθαρχία και συμμόρφωση, όπως και πειθαρχία και συμμόρφωση χωρίς αγάπη και στοργή, αποτελούν εκπαιδευτικές αδυναμίες.
  </p>
  <p>Είμαστε όλοι δάσκαλοι και όλοι μαθητές. Είναι γνώρισμα αληθινής σοφίας η παραδοχή και η αξιοποίηση προς όφελός μας των δύο αυτών ρόλων.
  </p>
  <p>Διδασκαλία είναι η διαδικασία κατά την οποία πραγματώνεται η ανώτερη φύση του ανθρώπου.
  </p>
  <p>Όποιος έχει δάσκαλο μόνο τον εαυτό του έχει τρελό δάσκαλο. (Λα Ροσφουκώ) </p>
  <p>Ο αληθινός δάσκαλος είναι ανθρωποποιός. (Άγιος Αντώνιος) </p>
  <p>Αληθινός δάσκαλος είναι αυτός που διδάσκει με το παράδειγμά του. </p>
  <p>Η εκπαίδευση οφείλει να στοχεύει στην ολοκλήρωση της διαμόρφωσης της ανθρώπινης προσωπικότητας.
  </p>
  <p>Ο παιδαγωγούμενος, παρά την τάση του για ελευθερία, έχει απόλυτη ανάγκη την αυθεντία, για να μην καταληφθεί από το αίσθημα του ψυχολογικά μετέωρου. Η ανάγκη αυτή
    γίνεται ακόμα πιο επιτακτική, αν αναλογισθεί κανείς τον κλονισμό που περνά η πατρική
    αυθεντία στο οικογενειακό περιβάλλον.
  </p>
  <p>Αυθεντία του παιδαγωγού είναι η εσωτερική δύναμη και η στοργική ωριμότητά του. </p>
  <p>Τους δασκάλους δεν τους πρέπει μόνο η αυθεντία, αλλά και η πολλή ευπροσηγορία- καταδεκτικότητα ("Ουκ αυθεντίας δει τω διδασκάλω μόνον, αλλά και προσηνείας πολλής").
    (Ιωάννης ο Χρυσόστομος)
  </p>
  <p>Η αληθινή παιδεία διαπλάθει ανθρώπους που προσφέρουν τον εαυτό τους στην υπηρεσία του άλλου. Για να επιτευχθεί αυτό, χρειάζεται από την πλευρά του δασκάλου βαθιά
    συναίσθηση χρέους, ψυχοπνευματική ωριμότητα, καθαρότητα ζωής, δύναμη προσφοράς,
    ακεραιότητα φρονήματος, πίστη στον Αναστάντα και συνεχής μαθητεία στο μεγάλο σχολείο
    που λέγεται Ορθόδοξη Εκκλησία.
  </p>
  <p>Η παιδεία προϋποθέτει την παίδευση, που είναι αγώνας και πόνος πολύς. Οι βαθμίδες της παιδείας δεν είναι η αύξηση των ποσοστών της γνώσης, αλλά οι βαθμίδες της κάθαρσης
    στην κλίμακα της αλήθειας. Ζητούμενο της παιδείας είναι ο ελεύθερος άνθρωπος, που
    παίρνει υπεύθυνη στάση στα μεγάλα προβλήματα της ύπαρξης, που ζητά να μεταβάλει τον
    κόσμο σε κοινωνία αγάπης, που στέκεται έτσι ριζικά αντίθετος με οποιαδήποτε τάση
    νόθευσης της ζωής. Για την καλλιέργεια αυτού του ανθρώπου, η παιδεία ελπίζει στον
    ελεύθερο δάσκαλο. Δούλος δάσκαλος ασφαλώς δεν μπορεί να διαπλάσει ελεύθερο μαθητή.
  </p>
  <p>Από το σχολείο μας δεν λείπουν οι γνώσεις, αλλά λείπει η σοφία, το νόημα ή η ζωή ως νόημα. Δεν λείπουν τόσο πολύ τα μέσα, όσο λείπει ο σκοπός. Δεν λείπουν τα προγράμματα,
    παρόλες τις ελλείψεις τους, αλλά το όραμα. Δεν λείπουν οι μεταρρυθμίσεις, αλλά οι στόχοι.
    Από το σχολείο μας δεν λείπουν οι ιδεολογίες, η λεγόμενη διακίνηση ιδεολογιών, αλλά η
    αλήθεια, η καθολική αλήθεια και ο έρωτάς της. Δεν λείπει η κουλτούρα, τα πολιτιστικά
    ενδιαφέροντα και οι πολιτιστικές εκδηλώσεις, αλλά η ανθρωπιά. Δεν λείπουν οι ατομικές
    ελευθερίες (οι αυθαιρεσίες), αλλά η ελευθερία (η συνελευθερία). Δεν λείπει ο διάλογος, αλλά
    η αγάπη. Δεν λείπει ο εκσυγχρονισμός, αλλά η πρόοδος. Δεν λείπουν τα είδωλα, αλλά λείπει ο
    Θεός. Με έναν λόγο, από το σχολείο μας δεν λείπει κάποιο ανθρωπιστικό ιδεώδες, αλλά η
    πίστη στον άνθρωπο, που δεν υπάρχει βέβαια χωρίς την πίστη στον Θεό. (Μιχαήλ
    Καρδαμάκης)
  </p>
  <p>Η παιδεία-εκπαίδευση σήμερα έχει ως έργο να κάνει πολίτες απελευθερωμένους ή δημοκρατικούς, υπηρέτες της τεχνοκρατίας ή στελέχη των επιχειρήσεων. Όμως ο άνθρωπος
    είναι το ελεεινότερο των δημιουργημάτων, όταν η ζωή του δεν υπερβαίνει απείρως τον εαυτό
    του ή δεν είναι μια ελευθερία, που βρίσκει την τελείωσή της στον Θεό. Ο Θεός είναι η
    ατελείωτη ελευθερία μας. (Μιχαήλ Καρδαμάκης)
  </p>
  <p>Τα φυσικά και επίκτητα προσόντα που ο εκπαιδευτικός οφείλει να έχει είναι: η νοημοσύνη, η σύνεση, η διάκριση, η ψυχολογική-διδασκαλική-παιδαγωγική ικανότητα, η
    επιστημονική-εγκύκλιος κατάρτιση κ.ά. Τα πνευματικά χαρίσματα που ο εκπαιδευτικός
    οφείλει να έχει είναι: η πίστη, η προσευχή, η αγάπη, η υπομονή, ο έλεγχος των παθών κ.ά.
  </p>
  <p>Η έκπτωση της σύγχρονης εκπαίδευσης δεν οφείλεται σε ανεπάρκεια υλικών όρων. Το αποδεικνύει η μόνιμη κρίση του θεσμού στις χώρες που διαθέτουν ιλιγγιώδη ποσά και άψογη
    οργάνωση. Η έκπτωση οφείλεται σε κρίση εκπαιδευτικού ιδανικού. Οι νέοι αρνούνται να
    μελετήσουν και να κουραστούν όχι λόγω δυσμενών συνθηκών, οι οποίες τόσο στις πλούσιες
    χώρες όσο και στην πατρίδα μας πρακτικά δεν υφίστανται, αλλά αρνούνται, γιατί δεν
    βρίσκουν νόημα σε μια προσπάθεια που στενεύει τον ορίζοντά τους στο εισόδημα. Ας
    πρόσφερε η εκπαίδευση ένα ευγενικό ιδανικό, και τότε θα τους φαίνονταν οι κόποι ευλογία.
    Αντί αυτού όμως, οι ανταγωνιστικές και ολοκληρωτικές "προηγμένες" κοινωνίες της εποχής
    μας προβάλλουν χωρίς εξαίρεση το ιδεώδες του εξαρτήματος γραφειοκρατικών μηχανισμών,
    σε εκτέλεση του οποίου δημιουργούν μια μαζική εκπαίδευση τυπικών προσόντων και
    καθορισμένων διεξόδων, συνδυασμένη με παράλληλα συστήματα επιλογής "εγκεφάλων",
    που προορίζονται για ηγετικά στελέχη της οικονομίας και της διοίκησης, αντικαθιστώντας ως
    "ειδικοί επιστήμονες" ή "τεχνικοί" τον σοφό ανθρωπιστή των προηγούμενων αιώνων. (Στέλιος
    Ράμφος)
  </p>
  <p>Το πρόβλημα της παιδείας είναι κυρίως πρόβλημα δασκάλου. </p>
  <p>Μέσω της επικοινωνίας δασκάλου και μαθητή ανάβει ένα μικρό φως και ύστερα αυτό το φως το τρέφουν μαζί δάσκαλος και μαθητής. (Ιωάννης Κακριδής)
  </p>
  <p>Ο κάθε μαθητής θέλει ο δάσκαλός του να τον βλέπει ως μοναδική ύπαρξη. </p>
  <p>Ο χαρισματικός ρήτορας μιλάει αργά, ζωηρά, ρυθμικά, διαρκώς, χωρίς κομπιάσματα, με καθαρή άρθρωση. Χρησιμοποιεί απλό λεξιλόγιο με τα αναγκαία καθαρευουσιάνικα
    ποικίλματα. Δεν ξεστρατίζει, μένει στο θέμα του, ανεβάζει τον τόνο όπου πρέπει.
    Απευθύνεται άμεσα στο φυσικό ακροατήριό του, αλλά ξέρει να προσαρμόζει τον λόγο του και
    στις ανάγκες της κάμερας, που πάντα παραμονεύει. Όταν μιλάει δημόσια, μιλάει ως λαϊκός
    ηγέτης, δηλαδή είναι πατερναλιστικός, παραινετικός, καθησυχαστικός. Όλα είναι υπό έλεγχο
    και όσα δεν είναι θα τεθούν σύντομα.
  </p>
  <p>Αυτός που διδάσκει και αυτός που διδάσκεται οφείλουν να έχουν την καρδιά τους ανοιχτή.
  </p>
  <p>Το αδιέξοδο της επικοινωνίας μεταξύ παιδιού και δασκάλου έχει ως συνέπεια ο ένας να απογοητεύεται και να θυμώνει όλο και πιο πολύ με τον άλλον.
  </p>
  <p>Στο ερώτημα αν είναι καλύτερα να έχουμε εκπαιδευμένους πολίτες ή πεπαιδευμένους πολίτες, η απάντηση χωρίς αμφιβολία είναι να έχουμε πεπαιδευμένους πολίτες. Η παιδεία
    πάντα έχει προστιθέμενη αξία, ενώ η εκπαίδευση, στερούμενη παιδείας, μπορεί να στραφεί
    και εναντίον της κοινωνίας.
  </p>
  <p>Η Παιδεία και η Εκπαίδευση σχετίζονται με την πραγματική ζωή και τις επιδιώξεις της, αλλά οπωσδήποτε οφείλουν να ασκούνται και ως υπέρβαση του πειρασμού του ζωώδους ή
    της επιβίωσης.
  </p>
  <p>Μόνο ο ασκητικός χαρακτήρας της Παιδείας ή της μόρφωσης μπορεί να σώσει τον άνθρωπο από τον πειρασμό της ζωώδους επιθυμίας ή της καταναλωτικής νάρκωσης και να
    τον υψώσει στο θαύμα της ελευθερίας, στην επανάκτηση του αγιασμού.
  </p>
  <p>Η Παιδεία είναι η αγαπητική συμπόρευση και συσταύρωση δασκάλου και μαθητή για χάρη ενός τέλους ή ενός οράματος, χωρίς το οποίο δεν μπορούν να ζήσουν.
  </p>
  <p>Ο δάσκαλος δεν είναι μια μεταφυσική ύπαρξη, αλλά μια τραγική παρουσία, όταν ελαττώνεται για να υπάρξει ο μαθητής του. Είναι η μήτρα της νέας γέννησης του ανθρώπου ή
    της μόρφωσής του με τη μορφή του Χριστού. Και αυτή η γέννηση ή η μόρφωση απαιτεί
    πόνους και δάκρυα.
  </p>
  <p>Μόνο μέσα από την αγάπη μπορεί ο δάσκαλος να πείσει τον μαθητή και ο μαθητής να εμπνεύσει τον δάσκαλο.
  </p>
  <p>Να είμαστε ταυτόχρονα και διδάσκοντες και διδασκόμενοι. </p>
  <p>Το σύγχρονο σχολείο οφείλει να βοηθήσει τους μαθητές να κατανοήσουν ότι η πίστη στον Χριστό δεν είναι όπιο ή νεύρωση, αλλά κοινωνία και ζωή. Ότι δεν είναι ηθική των δούλων,
    αλλά ήθος ελευθερίας.
  </p>
  <p>Το κεφάλι του παιδιού δεν είναι δοχείο, για να το γεμίσουμε. Είναι σπίρτο και φωτιά, που περιμένει να το ανάψουμε. Είναι ανθρακιά. (Χρίστος Τσολάκης)
  </p>
  <p>Καλός είναι ο δάσκαλος που μαθαίνει στον μαθητή πώς να μαθαίνει, πώς να δημιουργεί, πώς να απολαμβάνει τη δημιουργία του λαμβάνοντας ηθική ικανοποίηση, κυρίως όμως πώς
    να συνδημιουργεί σεβόμενος όλη την πλάση.
  </p>
  <p>Μόρφωση σημαίνει ικανότητα να ανταποκριθούμε στις περιστάσεις της ζωής. Ο μεγάλος σκοπός της μόρφωσης δεν είναι οι γνώσεις, αλλά η δράση.
  </p>
  <p>Ο δάσκαλος μπορεί να ξέρει περισσότερα από τους άλλους, αλλά δεν ξέρει αυτά που ξέρουν οι μαθητές του και αυτό κάνει τον λόγο του ελλιπή.
  </p>
  <p>Η αξιοπιστία του δασκάλου κάνει αποδεκτό τον λόγο του στους μαθητές του και τους κάνει να τον προσέχουν. (Άγιος Βασίλειος)
  </p>
  <p>Η γνώση, που είναι το όργανο της παιδείας, στη συνάφεια της κατά Χριστόν παιδείας δεν είναι απλή νοητική διεργασία, δηλαδή μάθηση ή ενημέρωση που αποβλέπει στην
    εξασφάλιση κάποιου επαγγέλματος, κάποιας κοινωνικής θέσης ή πνευματικής διάκρισης. Αντίθετα, είναι πράξη υπαρξιακής καταξίωσης του ανθρώπου, καθόσον τον χειραγωγεί στην
    αλήθεια.
  </p>
  <p>Τα χαρίσματα που ένας εκπαιδευτικός οφείλει να έχει είναι: η επαρκής νοημοσύνη, η ψυχολογική-παιδαγωγική ικανότητα, η επιστημονική κατάρτιση, η σύνεση, η διάκριση, η
    πίστη, η προσευχή, η αγάπη, η υπομονή, η σταθερότητα, η καλλιέργεια των αρετών και ο
    εσωτερικός αγώνας κατά των παθών.
  </p>
  <p>Όλα τα μαθήματα μπορούν να είναι οχήματα παιδείας. </p>
  <p>Η πολυπόθητη αναγέννηση της παιδείας μπορεί να προέλθει μόνο εκ των έσω: α) Από μια Παιδαγωγική που θα αγωνίζεται και θα αγωνιά για τον άνθρωπο. β) Από νέους που θα
    θέλουν να ζουν τη ζωή ως μαρτυρία ευθύνης, ελευθερίας και αγάπης και όχι ως συνεχή
    διαμαρτυρία. γ) Από μαθητές που συγκινούν τον δάσκαλο. δ) Από δασκάλους που συγκινούν
    τον μαθητή, δεν λειτουργούν ως απλοί εκπαιδευτικοί, αλλά ταυτίζονται με την αποστολή τους
    ως ανθρωποποιοί.
  </p>
  <p>Ο άνθρωπος που οφείλει να οραματίζεται η Παιδεία διά της Εκπαίδευσης δεν είναι ο ευτυχισμένος ή ο επιτυχημένος, αλλά ο ελεύθερος και υπεύθυνος.
  </p>
  <p>Οι πραγματικοί γονείς κατανοούν την καρδιά του παιδιού τους και το εμπνέουν. </p>
  <p>Στη διαπαιδαγώγηση των παιδιών να θυμόμαστε ότι πέρα από αυτά που μπορούμε να κάνουμε για τα παιδιά εμείς υπάρχει και η πρόνοια του Θεού. Να διατηρούμαστε ειρηνικοί
    και χαρούμενοι αφήνοντας τα παιδιά μας στον Θεό.
  </p>
  <p>Να μιλάμε στα παιδιά θετικά, όχι αρνητικά. Να φωτίζουμε τη συνείδησή τους με τη δική μας λαχτάρα, χαρά και θεία εμπειρία. Και όταν ο Θεός μπει μέσα τους, θα Τον αγαπήσουν.
  </p>
  <p>Η αληθινή αγωγή δεν είναι να επισημάνουμε τι είναι κακό και αμαρτία, αλλά να εμπνεύσουμε το θετικό στην ψυχή του άλλου, δηλαδή να του μεταδώσουμε τη θεία εμπειρία,
    την εμπειρία της αγάπης του Θεού.
  </p>
  <p>Χωρίς την αληθινή αγωγή, με βία και απαγορεύσεις, ο άλλος θα αμαρτάνει κρυφά, μέχρι να αποκτήσει το θράσος να αμαρτάνει και φανερά.
  </p>
  <p>Η μετάδοση του γνήσιου ήθους και της γνήσιας θείας εμπειρίας είναι πολύ πιο σημαντική από τα κηρύγματα.
  </p>
  <p>Γνήσιο ήθος και γνήσια θεία εμπειρία έχει ο άνθρωπος της προσευχής και της μετάνοιας. Εκπέμπονται από την παρουσία του, τα κύτταρά του και αλλοιώνουν το κλίμα.
  </p>
  <p>Για να μπορέσει ο άλλος να καταλάβει και να δεχθεί την αγωγή μας, χρειάζεται να έχει την ανάλογη διάθεση. Αν δεν την έχει, δεν θα καταλάβει ποτέ και χωρίς να θέλουμε θα
    βλάπτουμε τόσο αυτόν όσο και τη σχέση μας μαζί του.
  </p>
  <p>Η οργή που βγάζουμε σε κάποιο παιδί είναι αποτέλεσμα της ανικανότητάς μας να το παιδαγωγήσουμε.
  </p>
  <p>Η αγάπη και η προσευχή σε ένα σπίτι δημιουργούν μια πολύ ευχάριστη ατμόσφαιρα, που γίνεται αμέσως αισθητή από τον καθένα και κυρίως από τα παιδιά. </p>
  <p>Άλλο είναι η ελευθερία και άλλο η ελευθεριότητα. Ελευθεριότητα είναι το να κάνει ο άνθρωπος ό,τι θέλει. Ελευθερία είναι η κίνηση του ανθρώπου προς τον Θεό.
  </p>
  <p>Να λέμε στο παιδί πού είναι το φως και πού είναι το σκοτάδι και να το αφήνουμε να αποφασίσει. Εφόσον η δική μας επιλογή ζωής είναι το φως, το παιδί θα πάρει τη σωστή
    απόφαση. Σε κάποιες όμως περιπτώσεις, στις μικρές κυρίως ηλικίες, οφείλουμε να είμαστε
    πιο παρεμβατικοί.
  </p>
  <p>Οι γονείς που θέλουν να ενεργούν αυτοί για τα παιδιά τους, δήθεν για να τα προστατέψουν, όχι μόνο δεν σέβονται τα παιδιά τους, αλλά και τα ακυρώνουν. Θεωρούν
    ανάπηρα τα παιδιά τους, γι’ αυτό στο τέλος αυτά γίνονται ανάπηρα.
  </p>
  <p>Δίνουμε στον άλλον αγωγή ανάλογα με τη διάθεση και τη χωρητικότητά του. Ποτέ δεν βιάζουμε την καρδιά του. Όταν ο άλλος είναι εντελώς αρνητικός, τότε μόνο χαρά μπορούμε
    να του δώσουμε. Και τότε θα αλλάξει η διάθεσή του και θα αρχίσει να δέχεται την αγωγή μας
    και να τη ζητάει.
  </p>
  <p>Οι γονείς με προβληματικά παιδιά οφείλουν να δίνουν σε αυτά συμβουλές, κυρίως όμως οφείλουν να γίνουν οι ίδιοι φωτεινά πρόσωπα. Έτσι θα βοηθήσουν τα παιδιά τους να έχουν
    όρεξη για ζωή.
  </p>
  <p>Το καλύτερο δώρο που μπορούν να προσφέρουν οι γονείς στα παιδιά τους είναι η μεταξύ τους ευτυχία και αγάπη. Αντίθετα, οι τσακωμοί τους τα πληγώνουν βαθιά.
  </p>
  <p>Οι γονείς οφείλουν να σέβονται τα παιδιά τους ως ιδιαίτερα πλάσματα και να μην τα κάνουν όπως αυτοί θέλουν. Τα παιδιά δεν ανήκουν στους γονείς, δεν είναι κτήματά τους.
  </p>
  <p>Οι γονείς οφείλουν να έχουν τη διάκριση πότε θα μιλήσουν στα παιδιά τους, τι θα πουν και πότε θα σιωπήσουν.
  </p>
  <p>Να μιλάμε στα παιδιά μας γλυκά, απαλά και λίγο. Κυρίως να μιλάμε σε αυτά με την ειρηνική συμπεριφορά μας.
  </p>
  <p>Να προσέχουμε, ώστε με τα λόγια μας να μην "εμβολιάζουμε" στα παιδιά τη φοβία και την ανασφάλεια, αλλά να μεταδίδουμε σε αυτά την ελπίδα.
  </p>
  <p>Να ενθαρρύνουμε τα παιδιά. Να μην τα κολακεύουμε. </p>
  <p>Τα παιδιά που με τη συμπεριφορά τους δημιουργούν μεγάλα προβλήματα είναι τα πιο φοβισμένα, τα πιο ευαίσθητα και τα πιο ανήσυχα.
  </p>
  <p>Πίσω από την κακή συμπεριφορά ενός παιδιού να διακρίνουμε τα πραγματικά αίτια που ώθησαν το παιδί σε αυτή.
  </p>
  <p>Να αφήνουμε τα παιδιά στην ησυχία τους και να μην τα ταλαιπωρούμε-εκνευρίζουμε με συνεχείς συμβουλές και εντολές.
  </p>
  <p>Να προσέχουμε πώς συμβουλεύουμε τα παιδιά. Όταν δεν τα πιάνει ένα "τροπάριο", τότε να ξεκινάμε άλλο "τροπάριο". Κι όταν δεν τα πιάνει κανένα "τροπάριο", τότε να ξεκινάμε
    νοερά προσευχή.
  </p>
  <p>Να προσευχόμαστε για τα παιδιά, να τα εμπιστευόμαστε στον Θεό και να μην τα καταπιέζουμε.
  </p>
  <p>Να προσέχουμε τι λέμε στα παιδιά, αλλά ό,τι λέμε ότι θα κάνουμε να το κάνουμε, για να βλέπουν ότι έχουμε συνέπεια και σταθερότητα. Μόνο έτσι θα μπορούμε να κρατούμε τον
    έλεγχο των παιδιών.
  </p>
  <p>Το να λέει ένας γονέας στο παιδί του ότι δεν το αγαπάει είναι η χειρότερη μαχαιριά για το παιδί.
  </p>
  <p>Άλλο τιμωρία και άλλο εκδίκηση. Να προσέχουμε να μην εκδικούμαστε τα παιδιά για πράξεις τους ή για παραλείψεις τους.
  </p>
  <p>Στα μικρά παιδιά να μιλάμε απλά και όχι με δύσκολες πνευματικές έννοιες. </p>
  <p>Το μεγάλωμα των παιδιών είναι μια όμορφη αλλά και δύσκολη τέχνη. </p>
  <p>Να μην κάνουμε συγκρίσεις. Π.χ. να μη συγκρίνουμε το δικό μας παιδί με ένα άλλο, τον δικό μας σύζυγο με έναν άλλο ή τη δική μας οικογένεια με μια άλλη.
  </p>
  <p>Να δίνουμε στα παιδιά μας πρωτοβουλίες, να εμπιστευόμαστε σε αυτά κάποιες μικρές εργασίες, κι ας κάνουν και καμιά ζημιά.
  </p>
  <p>Οι μικρές εργασίες που γίνονται από ένα παιδί, όπως π.χ. το στρώσιμο του κρεβατιού, είναι και παιδαγωγικές και πνευματικές.
  </p>
  <p>Όταν οι γονείς υποκρίνονται, η ψυχή του παιδιού βασανίζεται. </p>
  <p>Οι συχνοί μικροί καυγάδες στο σπίτι είναι χειρότεροι για τα παιδιά από τους λίγους και μεγάλους.
  </p>
  <p>Οι μεγάλοι να δίνουμε στα παιδιά την αγάπη μας. Όχι τις ιδέες μας. </p>
  <p>Οι μεγάλοι να μη ζητάμε να μοιάσουν τα παιδιά εμάς, αλλά να προσπαθούμε εμείς να μοιάσουμε τα παιδιά, ως φρέσκιες και αγνές δημιουργίες που είναι.
  </p>
  <p>Ο γονέας είναι όπως το τόξο και το παιδί είναι όπως το βέλος. Λυγίζει ο γονέας, για να φύγει δυνατά στη ζωή το παιδί.
  </p>
  <p>Στην πραγματικότητα τα παιδιά μας είναι αδελφοί μας και συνοδοιπόροι μας προς τον παράδεισο.
  </p>
  <p>Οι άνθρωποι που δεν έχουν χορτάσει στοργή μητρική στην παιδική ηλικία εύκολα καταφεύγουν σε εξαρτήσεις στην ενήλικη ζωή.
  </p>
  <p>Πίσω από κάποιον μπλεγμένο, π.χ. εξαρτημένο από ουσίες, άνθρωπο υπάρχει σχεδόν πάντα μια πονεμένη ιστορία, που έχει προηγηθεί και που σχετίζεται με τους γονείς του.
  </p>
  <p>Συχνά τα παιδιά ξεσπάνε σε αυτούς που αγαπάνε περισσότερο. Οφείλουμε να δώσουμε στο παιδί να καταλάβει ότι αυτή η συμπεριφορά του μας πληγώνει.
  </p>
  <p>Οι έφηβοι έχουν μικρό βάθος χρόνου. Αδυνατούν να στοχεύσουν σε κάτι που ξεπερνάει τις δύο εβδομάδες.
  </p>
  <p>Πιο εύκολα μπορούμε να αλλάξουμε μια ολόκληρη παρέα εφήβων παρά έναν έφηβο. </p>
  <p>Οι γονείς και οι εκπαιδευτικοί που έχουν ψυχολογικά προβλήματα οφείλουν να ζητούν βοήθεια από ειδικούς. </p>
  <p>Όταν ένα ζευγάρι είναι χαρούμενο, αστειεύεται συχνά, εκφράζεται θετικά και ζεστά ο ένας για τον άλλον, λύνει ήσυχα τα προβλήματα που προκύπτουν, προσεύχεται καθημερινά
    και κοινωνεί το Σώμα και το Αίμα του Κυρίου συχνά, τότε αυτό το ζευγάρι παιδαγωγεί άριστα
    και τα παιδιά του.
  </p>
  <p>Το αίσθημα ασφάλειας στο σπίτι και η σωστή τοποθέτηση των γονέων κάνουν το παιδί ανδρείο και ικανό να διαχειριστεί τη ζωή του.
  </p>
  <p>Η αγωγή των παιδιών διαμορφώνεται κυρίως από αυτό που εκπέμπουν οι γονείς. </p>
  <p>Τα παιδιά εισπράττουν και μαθαίνουν μονάχα αυτό που βιώνουν. </p>
  <p>Οι περισσότερες αμαρτίες των εφήβων οφείλονται στη μοναξιά που νιώθουν, εξαιτίας του τρόπου ζωής των γονέων τους.
  </p>
  <p>Τα παιδιά μπορούν να παιδαγωγηθούν με την προσευχή των γονέων τους, με την αγκαλιά-αποδοχή των γονέων τους και με τον αγαπητικό τρόπο ζωής των γονέων τους.
  </p>
  <p>Το πνεύμα που φέρει και εκπέμπει μια συζυγική σχέση, αυτό εισπράττουν τα παιδιά και με αυτό μεγαλώνουν.
  </p>
  <p>Όταν ένα ζευγάρι δεν πάει καλά, ούτε τα παιδιά πάνε καλά. </p>
  <p>Κάθε έργο που σκεφτόμαστε να εκτελέσουμε να το μελετούμε καλά. Αλλιώς αυτό είναι μάταιο. Για παράδειγμα, όταν ένας πατέρας σκέφτεται να δώσει κάτι στο παιδί του, οφείλει
    να γνωρίζει την παιδαγωγική αξία της πράξης του.
  </p>
  <p>Μόνο ένας άνθρωπος που νοιάζεται για την καρδιά του και που ασκείται σε μια πνευματική πορεία μπορεί να παιδαγωγήσει σωστά τα παιδιά του.
  </p>
  <p>Ο πραγματικά σοφός δάσκαλος δεν είναι αυτός που σε σπρώχνει μέσα στον οίκο της σοφίας, αλλά αυτός που σε οδηγεί στο κατώφλι του μυαλού σου. (Χαλίλ Γκιμπράν)
  </p>
  <p>Τα καλύτερα δώρα που μπορείς να κάνεις στα παιδιά σου είναι οι ρίζες της υπευθυνότητας και τα φτερά της ανεξαρτησίας. (Denis Waitley)
  </p>
  <p>Ένα από τα αίτια της διάσπασης της προσοχής στα παιδιά είναι η τηλεόραση με τη γρήγορη εναλλαγή των εικόνων που εμφανίζει.
  </p>
  <p>Ο γονέας οφείλει να είναι ένα παράδειγμα πόνου, θυσίας αλλά και αλήθειας. Όταν αυτά δεν υπάρχουν, και επειδή ο γονέας έχει το άγχος της αποτυχίας-ενοχής, καταφεύγει σε λογικά
    επιχειρήματα που έχουν πολλή ένταση. Το άγχος της αποτυχίας-ενοχής βγάζει φορτικότητα
    και αφαιρεί τη δυνατότητα έμπνευσης.
  </p>
  <p>Γίνεται κανείς πατέρας όχι με τον γνωστό βιολογικό τρόπο, αλλά εφόσον λειτουργεί κατά το πρότυπο της ουράνιας πατρότητας, δηλαδή με αποδοχή, με επιείκεια αλλά και με αλήθεια.
  </p>
  <p>Ένας γονέας δεν θωρακίζει το παιδί του τόσο με τις επισημάνσεις των λαθών, τις επιπλήξεις και τις απαγορεύσεις, όσο με τη συνεχή τροφοδότηση της αγάπης του.
  </p>
  <p>Συμβαίνει συχνά οι γονείς που έζησαν ανώριμη ζωή να καταπιέζουν τα παιδιά τους και να είναι πολύ αυστηροί μαζί τους, προβάλλοντας έτσι σε αυτά την ανωριμότητά τους.
  </p>
  <p>Το μεγάλωμα του παιδιού και κυρίως το κλίμα της οικογένειας να είναι τέτοια, που το παιδί να λαμβάνει την απαραίτητη οχύρωση έναντι των επερχόμενων κινδύνων. Και τότε το
    παιδί θα μπορεί από μόνο του να αποφεύγει αυτούς τους κινδύνους ή, εφόσον υποπέσει, να
    επανέρχεται.
  </p>
  <p>Εκείνο που σώζει και φτιάχνει καλά παιδιά είναι η ζωή των γονέων μέσα στο σπίτι. Οι γονείς οφείλουν να δοθούν στην αγάπη του Θεού. Να αγωνίζονται στην αγιοσύνη. Να έχουν
    πραότητα, υπομονή, αγάπη, ενθουσιασμό. (Όσιος Πορφύριος)
  </p>
  <p>Για την κακή συμπεριφορά των παιδιών φταίνε γενικά οι γονείς που κάνουν μεγάλα λάθη, δεν αγωνίζονται στην αγιοσύνη και μεταδίδουν στα παιδιά το κακό που έχουν μέσα τους.
  </p>
  <p>Η αγάπη, η ομοψυχία και η καλή συνεννόηση των γονέων βοηθούν πολύ τα παιδιά. </p>
  <p>Αυτό που επιδρά στους γύρω μας και μεταδίδει ήθος είναι η ίδια η ζωή μας, όχι οι συμβουλές μας.
  </p>
  <p>Η αγιοσύνη των γονιών εξακοντίζει στα παιδιά τη χάρη. </p>
  <p>Τα παιδιά μπορούν να σωθούν με τη συνειδητοποίηση και με την ενεργοποίηση του φιλότιμού τους, όχι με τις συμβουλές και την αυστηρότητα.
  </p>
  <p>Τα φερσίματα των παιδιών έχουν άμεση σχέση με την κατάσταση των γονέων. Όταν τα παιδιά πληγώνονται από την κακή μεταξύ των γονέων τους συμπεριφορά, χάνουν δυνάμεις
    και δεν μπορούν να προοδεύσουν. Το οικοδόμημα της ζωής τους δεν χτίζεται καλά και
    κινδυνεύει από στιγμή σε στιγμή να γκρεμιστεί. (Όσιος Πορφύριος)
  </p>
  <p>Η υπερπροστασία και η υπερβολική φροντίδα αφήνουν τα παιδιά ανώριμα. </p>
  <p>Οι γονείς οφείλουν να αφήνουν τα παιδιά να ενδιαφέρονται τα ίδια για την πρόοδό τους. </p>
  <p>Για τα κακομαθημένα παιδιά συχνά υπαίτιες είναι οι μητέρες, που δεν μένουν σταθερές στους κανόνες και στα όρια που έχουν θέσει στα παιδιά τους και που "λυγίζουν" στα
    κλαψουρίσματα των παιδιών.
  </p>
  <p>Μόνο κάποιος που από μικρός έχει μάθει στα όρια μπορεί όταν μεγαλώσει να κάνει σωστή σχέση.
  </p>
  <p>Το παιδί θέλει κοντά του ανθρώπους θερμής προσευχής, γιατί έτσι νιώθει ασφάλεια, σιγουριά, στήριξη, ελευθερία. (Όσιος Πορφύριος)
  </p>
  <p>Το παιδί χρειάζεται τόσο το αισθητό χάδι, όσο και το πνευματικό, που δίδεται με την προσευχή.
  </p>
  <p>Το παιδί αισθάνεται στο βάθος της ψυχής του το πνευματικό χάδι που μυστικά στέλνει η μητέρα του με την προσευχή και έλκεται προς αυτή. Αλλά και ο κάθε άνθρωπος αισθάνεται το
    πνευματικό χάδι που μυστικά του στέλνει κάποιος με την προσευχή και έλκεται προς αυτόν.
  </p>
  <p>Οι πολλές συμβουλές και υποδείξεις στα παιδιά κάνουν κακό. Το ίδιο και στους μεγάλους. </p>
  <p>Τα λόγια μας στα παιδιά, αλλά και στους μεγάλους, χτυπάνε στα αυτιά, ενώ η προσευχή πηγαίνει στην καρδιά.
  </p>
  <p>Τα λόγια χωρίς το προσωπικό παράδειγμα είναι κούφια. Το προσωπικό παράδειγμα είναι η πιστοποίηση των λόγων. </p>
  <p>Η αγιότητα των γονέων σώζει τα παιδιά. Αλλά και η αγιότητα του καθένα σώζει τον άλλον. </p>
  <p>Το καλύτερο παιδαγωγικό μέσο είναι η αληθινή χαρά των γονιών, δηλαδή η χαρά του Θεού όταν την έχουν οι γονείς.
  </p>
  <p>Αν θέλουμε να πούμε κάποια λόγια σε έναν άνθρωπο, πρώτα οφείλουμε να δημιουργήσουμε την κατάλληλη ατμόσφαιρα, δηλαδή να σκορπίσουμε χαρά.
  </p>
  <p>Αντί να προσπαθούμε να πείσουμε τον άλλον για την αλήθεια μας, για τα δίκαιά μας, είναι καλύτερα να προσευχόμαστε στον Θεό να φωτίζει Αυτός την καρδιά και τον νου του
    ανθρώπου.
  </p>
  <p>Αυτό που κάνει τα παιδιά καλά δεν είναι η ανθρώπινη προσπάθεια, αλλά η ακτινοβολία της αγιοσύνης, δηλαδή της χαράς του Θεού.
  </p>
  <p>Όταν τα παιδιά αντιδρούν και μιλούν άσχημα, να μην ταρασσόμαστε και να μην θυμώνουμε. Στην πραγματικότητα δεν το θέλουν, αλλά δεν μπορούν να κάνουν κι αλλιώς.
    Αργότερα μετανιώνουν.
  </p>
  <p>Το πότε και το πόσο θα μιλήσουμε σε κάποιον για να τον ωφελήσουμε θα μας το μάθει η προσευχή, η αγάπη και η εμπειρία.
  </p>
  <p>Τα παιδιά με τους συνεχείς επαίνους δεν οικοδομούνται, αλλά γίνονται εγωιστές και κενόδοξοι. Μαθαίνουν να θέλουν συνεχώς όλοι να τους επαινούν, έστω κι αν τους λένε
    ψέματα.
  </p>
  <p>Ο εγωιστής άνθρωπος είναι ένας συμπλεγματικός και δυσπροσάρμοστος άνθρωπος και ένας αυριανός δυνάστης σύντροφος και δυνάστης γονιός.
  </p>
  <p>Το πιο δύσκολο πράγμα για το σημερινό παιδί είναι να αποκτήσει καλή διαγωγή χωρίς να τη βλέπει γύρω του.
  </p>
  <p>Ένας έφηβος σχεδόν πάντα αγωνιά μπροστά στην κοινωνία, όπου πρέπει να βρει τη θέση του, μπροστά στη σεξουαλικότητά του, μπροστά στον θάνατο και μπροστά σε έναν πολιτισμό
    χωρίς σημεία αναφοράς, αξίες και νόημα. Να γιατί πολλοί έφηβοι καταφεύγουν στα
    ναρκωτικά.
  </p>
  <p>Με τον έπαινο τα παιδιά από μικρά τα οδηγούμε στον εγωισμό. Το ίδιο συμβαίνει και με την περιφρόνηση, τους διαρκείς ελέγχους, την απόρριψη.
  </p>
  <p>Ο αληθινός πατέρας συμμετέχει, συμπάσχει, περιθάλπει, παρηγορεί, ελέγχει, αλλά στο βάθος φορτώνεται την ύπαρξη του ανθρώπου και τη μεταφέρει στον Θεό. Κάνει αυτό που
    βαθιά έχει ανάγκη ο άνθρωπος και τον παιδαγωγεί.
  </p>
  <p>Για ένα παιδί, η ύπαρξη ενός αληθινού πατέρα είναι μέγιστης σημασίας. </p>
  <p>Μια καλή μητέρα αξίζει περισσότερο από εκατό δασκάλους. </p>
  <p>Οι μάνες που ανατρέφουν σωστά τις κόρες τους διαπλάθουν τις μέλλουσες γενιές. </p>
  <p>Κάθε βλάκας μπορεί να κάνει παιδί, αλλά μόνο ένας αληθινός άνδρας μπορεί να το αναθρέψει σωστά.
  </p>
  <p>Συχνά οι γονείς βλέπουν το παιδί τους ως δική τους προβολή και το οδηγούν σε αυτά που ήθελαν να κάνουν οι ίδιοι και δεν μπόρεσαν, με αποτέλεσμα να καταπιέζουν το παιδί τους.
  </p>
  <p>Ό,τι δεν πάρει κάποιος ως παιδί, σπάνια μπορεί να το δώσει ως ενήλικος. (P.D.James) </p>
  <p>Το καλύτερο "φαγητό" και η καλύτερη "κληρονομιά" που μπορούν να δώσουν οι γονείς στα παιδιά τους είναι η ενότητα της οικογένειας.
  </p>
  <p>Ο κάθε γονέας οφείλει συνεχώς να μεριμνά για να οικοδομήσει στο παιδί του την ανεξαρτησία και την υπευθυνότητα. Και αυτό πρέπει το παιδί να το γνωρίζει.
  </p>
  <p>Όταν ο άνθρωπος δεν βρει από μικρός αγάπη στο σπίτι, τότε αισθάνεται ότι δεν έχει αξία. Έχει έλλειψη αυτοεκτίμησης. Η μειονεξία του αυτή φέρνει τη ζήλια και η ζήλια φέρνει την
    επιθετικότητα. Συνήθως το αγόρι χρειάζεται να πάρει αγάπη κυρίως από τη μητέρα, ενώ το
    κορίτσι κυρίως από τον πατέρα.
  </p>
  <p>Την εξάσκηση οφείλουμε να την ξεκινάμε από την παιδική ακόμα ηλικία, π.χ. κάνοντας κάποιες απλές δουλειές για εμάς και για την οικογένεια.
  </p>
  <p>Αν το παιδί δεν μεγαλώνει σε ένα υγιές συναισθηματικό περιβάλλον, κινδυνεύει να γίνει ένας άνθρωπος καχύποπτος και συγκρουσιακός.
  </p>
  <p>Αν ένας άνθρωπος δεν δέχτηκε κατά την παιδική του ηλικία αγάπη, δεν εκτιμά τον εαυτό του. Και επειδή δεν εκτιμά τον εαυτό του, ούτε τους άλλους μπορεί να εκτιμήσει.
  </p>
  <p>Μέσα στην οικογένεια να πνέει αέρας ελευθερίας, όχι καταπίεσης, ώστε το παιδί να νιώθει ελεύθερο. Και να γνωρίζει το παιδί ότι, αν μιλήσει, θα το καταλάβουν. Έτσι θα μάθει
    να εκφράζεται.
  </p>
  <p>Η αγωγή της αποφυγής των προγαμιαίων σεξουαλικών σχέσεων στους νέους, αν και ορθή, είναι ένας αρνητικός λόγος. Γι’ αυτό δεν αρκεί και φέρνει αντίδραση. Μαζί με αυτήν
    είναι απαραίτητη και η αγωγή του σχετίζεσθαι, μια αγωγή που μαθαίνει στους νέους την
    αγάπη, την ελευθερία, την επικοινωνία, τον σεβασμό, την άσκηση, την εξέλιξη, τη χαρά και τη
    δημιουργία.
  </p>
  <p>Να κάνουμε τον εαυτό μας πόλο χαράς, ώστε το παιδί, που έχει μεγάλη ανάγκη για χαρά, να μπορεί να τη βρίσκει σε μας και να μην την αναζητά αλλού, π.χ. ξενυχτώντας στο ίντερνετ.
  </p>
  <p>Για να μιλήσει το παιδί στους γονείς, οι γονείς οφείλουν να είναι έτοιμοι να ακούσουν τα πάντα και οφείλουν να πείσουν το παιδί (να το κάνουν να αισθανθεί) ότι είναι έτοιμοι να
    ακούσουν τα πάντα, χωρίς όμως να του δώσουν την εντύπωση ότι μπορεί και να κάνει τα
    πάντα.
  </p>
  <p>Με τη σοβαρότητα και την αγάπη τους οι γονείς οφείλουν να εμπνέουν το παιδί να κάνει το σωστό και να μην εκτρέπεται, αλλά και να αισθάνεται ότι αυτοί είναι έτοιμοι να ακούσουν
    και την εκτροπή του.
  </p>
  <p>Η σωστή αγωγή του παιδιού από τον γονέα έχει δύο χέρια: ένα που δείχνει τον δρόμο και ένα που αγκαλιάζει και θεραπεύει, ένα που δείχνει την αλήθεια και ένα που δείχνει επιείκεια.
  </p>
  <p>Εκτός από την αλήθεια και την επιείκεια, το παιδί για να εμπνευσθεί έχει ανάγκη και τη χαρά μας. Να προσέξουμε να μην είμαστε στεγνοί καλοί άνθρωποι, δηλαδή "ρομποτάκια". </p>
  <p>Για να ανοίγεται το παιδί στους γονείς και για να μοιράζεται μαζί τους, απαραίτητη προϋπόθεση είναι να βλέπει τους γονείς μεταξύ τους να ανοίγονται και να μοιράζονται.
  </p>
  <p>Όταν το παιδί αισθανθεί ότι έχει αληθινούς γονείς, κάποια στιγμή θα τους ανοίξει την καρδιά του και θα μιλήσει. Αν παρόλα αυτά το παιδί αρνείται να μιλήσει, οφείλουν οι γονείς
    να του δώσουν τη δυνατότητα να μιλήσει σε κάποιον άλλον που μπορεί να το βοηθήσει.
  </p>
  <p>Ο εφηβικός θυμός είναι σχεδόν νόμιμος. Κάποιες φορές χρειάζεται να τον παραβλέπουμε, να ξεθυμαίνει και μετά να συζητάμε με τον έφηβο, λέγοντας αυτό που μέσα
    από την εμπειρία μας και την αγάπη μας βρήκαμε ότι μπορεί να καταλάβει.
  </p>
  <p>Όταν στην προσπάθειά μας να μιλήσουμε στον έφηβο ενεργούμε σωστά, ακόμη κι αν αντιδρά στα λόγια μας, ο έφηβος ακούει αυτά που του λέμε, τα αναγνωρίζει ως δίκαια και τα
    αποδέχεται εσωτερικά. Και κάποια στιγμή αυτά θα φέρουν το προσδοκώμενο αποτέλεσμα.
    Τα λόγια αυτά δεν πηγαίνουν χαμένα.
  </p>
  <p>Είναι φυσιολογικό ο έφηβος να αντιδρά, γιατί έτσι προσπαθεί να θεμελιώσει και να χτίσει την υπόστασή του.
  </p>
  <p>Όταν η συμπεριφορά του εφήβου κάνει δυσλειτουργική την οικογένεια, οφείλουμε να τηρήσουμε τα όρια και να "βάλουμε τον έφηβο στη θέση του" με τρόπο ξεκάθαρο και
    σταθερό (χωρίς πισωγύρισμα). Μερικές φορές ο τρόπος μας μπορεί να είναι και αυστηρός,
    αλλά ποτέ εμπαθής.
  </p>
  <p>Το παιδί διαμορφώνεται από αυτό που "εισπνέει" στο σπίτι και έχει ως πρότυπο σχέσης τη σχέση των γονιών του.
  </p>
  <p>Το παιδί δεν καθορίζεται από τις συμβουλές, τα κηρύγματα και τον έλεγχο, αλλά από το αν γεύεται ζωή ή νέκρα. Έτσι μαθαίνει να χαίρεται και να αγαπά ή να ταλαιπωρεί και να
    ταλαιπωρείται.
  </p>
  <p>Οι διαφωνίες των γονιών δεν είναι καλό να εκδηλώνονται μπροστά στο παιδί. Δίνουν πάτημα στο παιδί να νομιμοποιεί τη δική του αντίδραση προς αυτούς.
  </p>
  <p>Το κάθε παιδί χρειάζεται διαφορετική προσέγγιση. </p>
  <p>Η άσκηση και ο άθλος της μητέρας είναι να μεταδίδει καθημερινά στο παιδί της χαρά και φως. Τότε το παιδί της θα είναι ελευθερωμένο και θα έχει δύναμη, αυτοπεποίθηση,
    ενθουσιασμό, όρεξη για ζωή. Όταν αντίθετα το παιδί ταλαιπωρείται στο σπίτι, θα είναι
    εξαντλημένο και δεν θα μπορεί να κάνει τίποτα καλό.
  </p>
  <p>Ο σχολικός ναρκισσισμός δημιουργεί μοναχικές υπάρξεις προσωπικής καριέρας. Το όραμα του κάθε παιδιού έχει μέσα μόνο το παιδί και κανέναν άλλον.
  </p>
  <p>Ο σχολικός ναρκισσισμός αντιμετωπίζεται και σπάει με τις ομαδικές δραστηριότητες των παιδιών, όπως είναι η μπάλα και η χορωδία.
  </p>
  <p>Ο ναρκισσισμός του παιδιού αρχίζει από το σπίτι. Οι γονείς μεγαλώνουν "Λουδοβίκους και Αντουανέτες", παιδιά ανίκανα να επιβιώσουν αύριο.
  </p>
  <p>Αν έχουμε την ευθύνη κάποιων παιδιών, π.χ. ως γονείς ή ως εκπαιδευτικοί, να γνωρίζουμε ότι αυτά τα παιδιά δεν μας ανήκουν και να μην επιμένουμε σε συγκεκριμένο
    τρόπο διαπαιδαγώγησης, γιατί υπάρχει ο κίνδυνος να καθυστερήσουμε συνάντησή τους με
    τον αληθινό τους Πατέρα, να καθυστερήσουμε αυτά τα παιδιά από την αληθινή ζωή.
  </p>
  <p>Να παραδεχόμαστε τα λάθη μας, ακόμη και ενώπιον των παιδιών, και να μην επιμένουμε να υποστηρίζουμε κάτι που διώχνει από πάνω μας την ευθύνη, π.χ. για να μην τρωθεί το
    όποιο κύρος μας. Το να υποστηρίζουμε κάτι εξόφθαλμα λάθος στο όνομα της θέσης εξουσίας
    που έχουμε μπορεί να μας οδηγήσει σε πολύ μεγάλο ρεζίλι.
  </p>
  <p>Η συγνώμη στο παιδί θέλει πολλή γενναιότητα, αλλά είναι υπέροχη και φέρνει πολύ μεγάλη ανταμοιβή.
  </p>
  <p>Η συγνώμη προς το παιδί και η συγνώμη προς τον Θεό δεν διαφέρουν ως ενέργειες- διαδικασίες, γιατί και οι δύο προϋποθέτουν την απομυθοποίησή μας.
  </p>
  <p>Τα σημερινά παιδιά είναι εθισμένα στους επαίνους και αυτό τα βλάπτει πολύ. </p>
  <p>Ο πραγματικός πατέρας δίνει αγωγή στο παιδί με το είναι του, με τον τρόπο ζωής του και κάνοντας το παιδί να αισθάνεται την αγάπη του.
  </p>
  <p>Άλλο αγωγή ελευθερίας στο παιδί και άλλο ελευθεριότητα. </p>
  <p>Να μην ξεχνάμε ότι αυτό που συνδέει τον πατέρα με το παιδί είναι η σχέση. Αυτήν τη σχέση ο πατέρας οφείλει να την καλλιεργεί, γιατί αυτή η σχέση θα μάθει το παιδί του να ζει.
    Και τότε ο πατέρας δεν θα αγωνιά συνεχώς για το πού βρίσκεται και τι κάνει το παιδί του.
  </p>
  <p>Η μάνα που ταυτίζεται με το παιδί της δεν το βοηθάει. Οφείλει να κρατάει και κάποια απόσταση.
  </p>
  <p>Συχνά πίσω από την επιτρεπτικότητα των γονιών και των παιδαγωγών προς τα παιδιά υπάρχει η αδιαφορία.
  </p>
  <p>Το καλύτερο παράδειγμα για τα παιδιά είναι να βλέπουν τους γονείς τους να αγαπιούνται, να προσεύχονται και να εκκλησιάζονται.
  </p>
  <p>Ο άνθρωπος που έχει από την παιδική ηλικία μνήμες της πατρικότητας του Θεού, ακόμη και να απομακρυνθεί από τον Θεό, κάποτε θα επιστρέψει.</p>

  <p>Αλήθεια είναι αυτό που ποτέ δεν πέφτει σε λήθη, δεν λησμονιέται, δεν φθείρεται.</p>
  <p>Αν θέλουμε να έχουμε τη σωστή γνώμη για κάποιο θέμα, οφείλουμε να γνωρίσουμε αυτό
  το θέμα καλά και να μην αποδεχόμαστε επιπόλαια την ψεύτικη εικόνα που μπορεί κάποιοι να
  μας παρουσιάζουν.
  </p>
  <p>Θα μάθει ο άνθρωπος να διαμορφώνεται, μόνο αν πάψει να έχει βεβαιότητες και αν
  διατηρεί πνεύμα μαθητείας σε όλη του τη ζωή.
  </p>
  <p>Άγιος δεν είναι αυτός που τηρεί κάποιους εξωτερικούς κανόνες και βελτιώνεται ηθικά,
  αλλά αυτός που έμαθε να αγαπά τον Χριστό και έγινε η ζωή του ο Χριστός.</p>
  <p>Στον άνθρωπο δεν μένουν τα λόγια, αλλά οι εμπειρίες.</p>
  <p>Η ανθρώπινη λογική δεν είναι λογική του Χριστού. Είναι λογική μεταπτωτική.</p>
  <p>Ο ταπεινός είναι θεοφόρος. Ο δρόμος της αγάπης είναι ο δρόμος της ταπείνωσης.</p>
  <p>Η σχέση με τον Χριστό δεν είναι ένα στατικό γεγονός. Είναι μια πάλη εσωτερική.</p>
  <p>Οι αρχαίοι Έλληνες ήταν ικανοί να δεχτούν το μήνυμα του Χριστού. Ήταν απαιτητικοί και
  πήγαν πέρα από τον στοχασμό τους. Τα θυσίασαν όλα για τον Έναν.</p>
  <p>Τη χάρη του Θεού μπορούν να τη νιώσουν τα μικρά παιδιά και οι πολύ τσακισμένοι.</p>
  <p>Για να χωνεύουμε αυτά που μας δίνει η ζωή, χρειαζόμαστε μια ήσυχη γωνιά.</p>
  <p>Μερικά δεδομένα διατηρούνται και δεν αλλάζουν με τα χρόνια. Αυτά κρατάμε και σε
  αυτά στηριζόμαστε. Τα άλλα τα πετάμε.</p>
  <p>Οι Έλληνες Πατέρες είναι οικουμενικοί δάσκαλοι. Γι’ αυτό τους διαβάζουμε.</p>
  <p>Σε όποιον δεν αναπαύεται η καρδιά μας να μην την ανοίγουμε.</p>
  <p>Να προσέξουμε να μην πέσουμε στον λάκκο της επιτυχίας.</p>
  <p>Όταν συναντήσουμε μια δυσκολία που ξεπερνά την αντοχή μας, να μην τα χάσουμε.</p>
  <p>Αυτός που μπορεί να σηκώσει μεγάλους πειρασμούς, αυτός μπορεί να λάβει και μεγάλα
  χαρίσματα. (Ισαάκ ο Σύρος)</p>
  <p>Αν δεν νικηθεί ο θάνατος μέσα μας, είμαστε καταδικασμένοι στο τίποτα.</p>
  <p>Αυτά που η Ορθόδοξη Εκκλησία ζει η επιστήμη τα ψηλαφεί, τα πλησιάζει.</p>
  <p>Αν νικήσουμε τον εαυτό μας, δηλαδή το τίποτα, μας προσφέρεται το παν, δηλαδή ο Θεός.
  (Βασίλειος Γοντικάκης)</p>
  <p>Για τα κακά που συμβαίνουν στον κόσμο όλοι έχουμε κάποια ευθύνη. (Ντοστογιέφσκι)</p>
  <p>Ο πλανεμένος άνθρωπος γεννιέται. Αλλά και αυτός με τη βοήθεια του Θεού και των
  αγίων μπορεί να σωθεί.
  </p>
  <p>Καλύτερα να είσαι αληθινά νευρικός παρά ψεύτικα ήρεμος. Καλύτερα μια αληθινή
  κόλαση παρά ένας ψεύτικος παράδεισος.
  </p>
  <p>Ένας καλός πολιτικός οφείλει να γνωρίζει και την παράδοση του τόπου του. Επίσης,
  οφείλει να είναι και θεολόγος.
  </p>
  <p>Είναι ευλογία που είμαστε Ορθόδοξοι και Έλληνες, γιατί είμαστε οικουμενικοί άνθρωποι
  και αναπνέουμε τον αέρα της ελευθερίας. (Βασίλειος Γοντικάκης)</p>

  <p>Σε αυτόν που γνωρίζει τον εαυτό του δίνεται η γνώση των πάντων και η ταπείνωση.</p>
  <p>Η δύναμη της αγάπης νικά τον φόβο.</p>
  <p>Η δύναμη της αγάπης μάς κάνει δεκτικούς των αποκαλύψεων του Χριστού. Η δύναμη της
  αγάπης γι’ Αυτόν μας κάνει δεκτικούς της εμπειρίας της αναστάσεώς Του.
  </p>
  <p>Μπορεί να έρθουμε στην Εκκλησία και να φύγουμε με περισσότερα ψυχολογικά
  προβλήματα. Γι’ αυτό δεν φταίει η Εκκλησία, αλλά η αγωγή που λαμβάνουμε και ο τρόπος
  που προσεγγίζουμε τον Χριστό.</p>
  <p>Όταν τα καλά μας έργα έχουν ως βάση τον Χριστό, τότε δεν επαιρόμαστε γι’ αυτά.</p>
  <p>Αυτό που βαθύτερα εισπράττει ο άλλος από μας δεν είναι τα λόγια μας ή οι πράξεις μας.
  Είναι το πνεύμα μας και η διάθεσή μας. Το αν δηλαδή έχει αγάπη ή όχι αυτό που κάνουμε.
  Και αυτό τον ζωογονεί ή τον ρίχνει κάτω. Αυτό που έχουμε μέσα στην καρδιά μας εκφέρεται
  μυστικά και ο άλλος το νιώθει. Ιδίως το καταλαβαίνουν τα μικρά παιδιά.
  </p>
  <p>Η εξυπνάδα μας, ο χαρακτήρας μας και τα άλλα χαρίσματά μας είναι όργανα-στοιχεία
  που μας χάρισε ο Θεός. Αν σε αυτά δεν βάλουμε τον Θεό (τη χάρη Του, την αγάπη Του), τα
  καθιστούμε άχρηστα και μας κάνουν ζημιά. Αν όμως σε αυτά βάλουμε τον Θεό, τότε γίνονται
  πολύτιμα εργαλεία για την ανάπτυξή μας.</p>
  <p>Δύο καλές ευχές είναι: α) να χαίρεσαι τον σταυρό σου και β) να αγιάσεις.</p>
  <p>Δεν υπακούμε στον πνευματικό. Υπακούμε στον Χριστό, στον ευαγγελικό λόγο. Επειδή
  εμείς ίσως δεν μπορούμε να διερμηνεύσουμε πώς ο ευαγγελικός λόγος γίνεται πρακτικός στη
  ζωή μας, δεν μπορούμε δηλαδή να διακρίνουμε ποιο είναι το θέλημα του Θεού στη ζωή μας,
  αναλαμβάνει ο πνευματικός αυτή την ευθύνη.
  </p>
  <p>Ο πνευματικός είναι αυτός που έχει την ευθύνη να μας διερμηνεύσει τον λόγο του Θεού
  στην προσωπική μας ζωή, στην προσωπική μας διαδρομή, στην καθημερινότητα.
  </p>
  <p>Αυτό που ελευθερώνει τον άνθρωπο και του ενεργοποιεί το πρόσωπο είναι η αίσθηση της
  αγάπης.
  </p>
  <p>Όταν ένας λέει σε κάποιον άλλον ότι είναι η ζωή του, αυτό δεν φανερώνει πραγματική
  αγάπη, αλλά ανασφάλεια και φόβο μην τον χάσει. Αυτό έχει ως συνέπεια ο άλλος να πνίγεται
  και να καταπιέζεται.</p>
  <p>Η αγωνία και το άγχος δεν αφήνουν τον Χριστό να έρθει κοντά μας.</p>
  <p>Η Εκκλησία παίρνει τη βρωμιά μας και την κάνει δυνατότητα αρετής. Παίρνει τα αρνητικά
  μας και τα μεταμορφώνει σε ελπίδα.
  </p>
  <p>Ο άνθρωπος μπορεί να σωθεί, μόνο αν μετανοήσει. Όχι επειδή τον κατηγορεί ο άλλος
  από έξω, αλλά η συνείδησή του από μέσα.
  </p>
  <p>Η δράση δεν πηγάζει από τη σκέψη, αλλά από την ετοιμότητα για ανάληψη ευθύνης.
  (D.Bonhoeffer)</p>
  <p>Να ζούμε έτσι σαν να πρόκειται να πεθάνουμε αύριο. (Γκάντι)</p>
  <p>Το χρήμα, όταν βρεθεί σε χέρια διεφθαρμένα, κάνει κακό και στους ίδιους που το έχουν και στους άλλους που το στερούνται. Γιατί οι πρώτοι εξαγοράζουν τους τελευταίους από
  ανάγκη και τους χρησιμοποιούν σαν άβουλα όντα όπου, όποτε και για οποιονδήποτε λόγο
  θέλουν. Πάντως ποτέ για καλό.</p>
  <p>Το να διατηρήσει κανείς τα αγαθά είναι δυσκολότερο από το να τα αποκτήσει.</p>
  <p>Η αλήθεια του ανθρώπου δεν είναι ανακάλυψη του ανθρώπου, αλλά αποκάλυψη του
  Θεού. Ο μόνος δρόμος που υπάρχει για την αλήθεια είναι ο δρόμος της ταπείνωσης.
  </p>
  <p>Το μεγάλο πρόβλημα του θρησκευόμενου ανθρώπου είναι ότι δεν βλέπει ως το κύριο
  έργο της ζωής του την προσευχή, κάτι που σημαίνει ότι δεν βλέπει ως τον θησαυρό της ζωής
  του τον Θεό.
  </p>
  <p>Ό,τι κάνουμε να εξετάζουμε αν αντέχει στο μυστήριο της αιωνιότητας, στο μυστήριο του
  Θεού.
  </p>
  <p>Το κύριο έργο μας είναι να αντιληφθούμε τη ματαιότητα του κόσμου και να πιστέψουμε
  στην αιωνιότητα. Το κύριο έργο μας είναι ο αγιασμός.
  </p>
  <p>Η προσοχή μας απέναντι στην αμαρτία δεν χρειάζεται για να είμαστε ηθικοί, αλλά για να
  μην προσβάλλουμε τη σχέση μας με τον Θεό.</p>
  <p>Αν ο άνθρωπος δεν ζει την αιωνιότητα, δεν μπορεί να ζει ούτε τις στιγμές.</p>
  <p>Αυτό που έχει σημασία είναι να αξιοποιήσουμε υπεύθυνα το δώρο ζωής που μας χάρισε
  ο Θεός και που είναι η δυνατότητα όλοι να γίνουμε άγιοι.</p>
  <p>Πραγματική σπατάλη χρόνου είναι ό,τι δεν με προάγει στη δυνατότητα του αγιασμού.</p>
  <p>Η ιδέα του θανάτου βασανίζει τον άνθρωπο, ώσπου αυτός να ταπεινωθεί και να ενωθεί
  με τον Χριστό.
  </p>
  <p>Η νίκη επί του θανάτου είναι το πλησίασμα του θανάτου με χαρά. Αυτό είναι καρπός του
  αποκεκαλυμμένου Θεού στην καρδιά μας.</p>
  <p>Η συνεχής σκέψη του θανάτου φέρνει τη χαρά της προσμονής του.</p>
  <p>Ας σκεφτούμε ότι σε λίγα χρόνια δεν θα υπάρχει κανείς από μας εδώ.</p>
  <p>Ο Χριστός που θα εμφανιστεί στην Κρίση είναι ο ίδιος με Αυτόν που εμφανίζεται κάθε
  Κυριακή και Τον κοινωνούμε.
  </p>
  <p>Στην προσευχή να έχουμε καθαρό το μυαλό μας από λογισμούς. Να μην έχουμε κανέναν
  λογισμό, όσο προσφιλής κι αν αυτός φαίνεται.
  </p>
  <p>Το να ζητούμε τον Θεό (που είναι πάνω από τις δυνάμεις μας) και να μην έρχεται φέρνει
  από μόνο του ταπείνωση. Έπειτα η ταπείνωση έλκει τον Θεό μέσα μας.
  </p>
  <p>Το να απολαμβάνουμε το φαγητό έχει πνευματική αξία. Το να γίνεται όμως το φαγητό
  επίκεντρο της ζωής μας έχει καταστροφικές συνέπειες.</p>
  <p>Ομολογία πίστης είναι η προσευχή και ο τρόπος που ζούμε.</p>
  <p>Ο πόθος για τον Θεό και για τη νίκη επί του θανάτου είναι έμφυτος μέσα στον κάθε
  άνθρωπο. Αυτό είναι αρκετό, ώστε να μην απορρίπτουμε κανέναν άνθρωπο.
  </p>
  <p>Το να γίνουμε καλοί άνθρωποι μέσα στα όρια της προσωρινότητας δεν μας είναι σωτήριο.
  </p>
  <p>Ο φιλικός και σεμνός λόγος έχει καλύτερα αποτελέσματα από τον καταδικαστικό και
  καταιγιστικό.</p>
  <p>Όσοι δεν αποδέχονται τη διαφορετικότητα είναι επικίνδυνοι.</p>
  <p>Απλότητα είναι να σκέπτεσαι όπως βλέπεις και όπως ακούς.</p>
  <p>Ο θαυμασμός ειδωλοποιεί. Η απόρριψη δαιμονοποιεί.</p>
  <p>Η πρόταση της Εκκλησίας είναι να μάθουμε να αγαπούμε τον Χριστό και μέσα στην αγάπη
  του Χριστού να είμαστε ζωντανοί και χαρούμενοι άνθρωποι, άνθρωποι της αγάπης και της
  προσφοράς, χωρίς αυτά να μας τα επιβάλει κανένας ηθικός νόμος.
  </p>
  <p>Η χαρά και η αγάπη του χριστιανού είναι φυσικές λειτουργίες, σαν την αναπνοή του. Γι’
  αυτό ο χριστιανός δεν επαίρεται για τη χαρά του και την αγάπη του.</p>
  <p>Ο αληθινός έρωτας και η αληθινή αγάπη νικούν τον φόβο του θανάτου.</p>
  <p>Όταν αγαπάς τον Θεό, αγαπάς και τον αδελφό σου. Και δεν μπορείς να αγαπάς τον
  αδελφό σου, αν δεν αγαπάς τον Θεό. Να μην ξεχνάμε όμως ότι αυτά είναι λίγο
  εξιδανικευμένα και ότι είμαστε σε μια πορεία.
  </p>
  <p>Αν πάσχει το σώμα της Εκκλησίας, είναι γιατί παρεμβάλλεται η οίηση, που ωραιοποιεί τη
  φιλαυτία μας.</p>
  <p>Αλλήλων τα βάρη βαστάζετε. (Απόστολος Παύλος)</p>
  <p>Όταν σβήνει η προσευχή, χάνεται η δύναμη και έρχονται τα λάθη.</p>
  <p>Η ζωή θα μας μάθει την αγάπη. Το να ζητάμε συνταγές οφείλεται στη ραθυμία μας.</p>
  <p>Η αγάπη δεν είναι εξάσκηση, είναι δώρο. Εξάσκηση είναι η προσευχή.</p>
  <p>Ίαση και θεραπεία είναι η ενότητα.</p>
  <p>Αγαπούμε αληθινά μόνο με την αγάπη του Θεού.</p>
  <p>Άγιος είναι ο ταπεινός, που χαίρεσαι να είσαι κοντά του.</p>
  <p>Ο φανατισμός δεν έχει σχέση με τον Χριστό.</p>
  <p>Άφησε τον Θεό να σε μορφώσει με την αγάπη Του. Τότε θα αποκτήσεις την αληθινή
  ευγένεια και αρχοντιά.
  </p>
  <p>Κατάρτιση, πραότητα, καλοσύνη και αγάπη. Αν τα έχουμε όλα αυτά, τότε μόνο να μιλάμε
  και μάλιστα λίγο.
  </p>
  <p>Οι πιο αυστηροί γονείς είναι: α) αυτοί που είχαν άσωτη ζωή στα νιάτα τους και β) οι
  όψιμοι χριστιανοί "της ταυτότητας".</p>
  <p>Δεν πρέπει να βιάζεις τον άλλον. Θα έρθει η ώρα του.</p>
  <p>Μην πολεμάτε να διώξετε το σκοτάδι από το δωμάτιο της ψυχής σας. Ανοίξτε μια
  τρυπίτσα για να έρθει το φως και το σκοτάδι θα φύγει. Το ίδιο ισχύει και για τα πάθη και τις
  αδυναμίες. Να μην τα πολεμάτε, αλλά να τα περιφρονείτε και να καταγίνεστε τον θείο έρωτα.
  (Όσιος Πορφύριος)</p>
  <p>Ο διάβολος είναι υπερόπτης, γι’ αυτό δεν αντέχει την περιφρόνηση.</p>
  <p>Όσο πιο πολύ παρακαλούμε τον διάβολο και τις αμαρτίες να φύγουν, τόσο πιο πολύ μας αγκαλιάζουν.</p>
  <p>Στον άνθρωπο που αγαπάει τον Θεό είναι απαραίτητη η εγρήγορση.</p>
  <p>Να λέμε "Κύριε Ιησού Χριστέ, ελέησόν με", όπως το παιδάκι που βλέπει κάποιο άγριο
  θηρίο και δεν φοβάται, επειδή είναι δίπλα ο πατέρας του και πέφτει στην αγκαλιά του.
  </p>
  <p>Η συμβουλή πληγώνει και η υπόδειξη βλάπτει, όταν τις δίνουμε αδιάκριτα και χωρίς να
  μας τις ζητήσουν.
  </p>
  <p>Αν ο αδελφός σου σε ενοχλεί ή σε κουράζει, να σκέπτεσαι ότι τώρα σε πονάει το μάτι
  σου, το χέρι σου, το πόδι σου και πρέπει να το περιθάλψεις με όλη σου την αγάπη. Και να μη
  σκέπτεσαι ούτε ότι θα αμειφθείς για τα δήθεν καλά ούτε ότι θα τιμωρηθείς για τα κακά.</p>
  <p>Όταν αγαπάμε με την αγάπη του Θεού, τότε δεν ζητάμε να μας αγαπούν.</p>
  <p>Η αμαρτία είναι η δύναμη της φιλομάθειας, που μας έδωσε ο Θεός, η δύναμη του πόθου
  για την αλήθεια και τον Θεό, που όμως την αποπροσανατολίσαμε και τη στρέψαμε στο ψέμα.</p>
  <p>Ουσιαστικά η αμαρτία είναι λαθεμένη στάση ζωής.</p>
  <p>Το να υιοθετούμε την αίρεση-ασθένεια του άλλου, για να του γινόμαστε ευχάριστοι, δεν
  είναι αγάπη. Το να αρνούμαστε την αλήθεια δεν είναι σύμφωνο με το Πνεύμα του Θεού.
  Οφείλουμε να φανερώνουμε το μέτρο της αλήθειας έτσι, ώστε μελλοντικά να υπάρχει το
  μέτρο και η δυνατότητα της μετάνοιας, της ελευθερίας και της ζωής. Είναι πολύ σημαντικό να
  μαρτυρούμε ποιο είναι το φως και ποιο είναι το σκοτάδι, ώστε να υπάρχει δείκτης ζωής και
  για μας και για τους άλλους. Μόνο όταν ονομάζουμε το φως "φως" και το σκοτάδι "σκοτάδι"
  δίνουμε δυνατότητα σωτηρίας στον άλλον άνθρωπο. Η Εκκλησία οφείλει να δείχνει
  απεριόριστη επιείκεια, αλλά δεν επιτρέπεται να αρνείται το μέτρο της αλήθειας, γιατί τότε
  δεν θα σώζει τον άνθρωπο. Φανταστείτε έναν κακό γιατρό, που να μας λέει ότι δεν έχουμε
  αρρώστια ή έναν χαλασμένο υπέρηχο, που να μας δείχνει ότι δεν έχουμε πρόβλημα.</p>
  <p>Να μαρτυρούμε την αλήθεια αγαπητικά και μόνο αγαπητικά.</p>
  <p>Όπως κάποιος μπορεί να ναυαγήσει μέσα σε ένα λιμάνι, έτσι κάποιος μπορεί να
  "ναυαγήσει" και στην Εκκλησία.
  </p>
  <p>Ο κόσμος θέλει να σε κάνει να νιώθεις όμορφα, όχι να είσαι αληθινά υγιής και
  σεσωσμένος.
  </p>
  <p>Ο Θεός δεν ζητάει από μας σφίξιμο. Ζητάει φυσικότητα. Για να αποκτήσουμε τη
  φυσικότητα, χρειάζεται να κάνουμε υπομονή και προσευχή, που είναι γεννήματα του πόνου
  ότι εκτροχιαστήκαμε από την αλήθεια.
  </p>
  <p>Οι μηχανισμοί του διαβόλου είναι πονηροί. Γι’ αυτό κι εμείς οφείλουμε να κάνουμε
  ευσεβείς μηχανισμούς άμυνας, χωρίς πονηρία, ώστε να καταστρέψουμε τη δύναμη των δικών
  του παγίδων.</p>
  <p>Την ημέρα της Πεντηκοστής γιορτάζουμε την ίδρυση της Εκκλησίας.</p>
  <p>Μέλος της Εκκλησίας δεν είναι αυτός που έχει βαπτισθεί και που πηγαίνει στην Εκκλησία,
  αλλά αυτός που βγαίνει από την απομόνωσή του και εκκλησιαστικοποιείται.</p>
  <p>Εκκλησιαστικοποίηση σημαίνει μοίρασμα. Η ζωή μου να γίνει και ζωή του άλλου. Και η
  ζωή του άλλου να γίνει και ζωή μου. Για να γίνει αυτό, χρειάζεται να εμπνευστούμε από το
  Πνεύμα του Θεού.</p>
  <p>Η Βασιλεία των Ουρανών δεν περνάει από το καθήκον, αλλά από τη σχέση.</p>
  <p>Η σχέση με τον Θεό περνάει και προοδεύει μέσα στη σχέση με τον αδελφό.</p>
  <p>Ο πραγματικός πόλεμος κατά της Εκκλησίας γίνεται από το πνεύμα της ατομικότητας, της
  εγωκεντρικότητας.</p>
  <p>Το Πνεύμα του Θεού είναι πνεύμα ενότητας, μοιράσματος, αγάπης.</p>
  <p>Πνευματική ανάπτυξη είναι το να μπει ο άνθρωπος στη διαδικασία της προσευχής και της
  μετάνοιας. Είναι το να προσανατολιστεί με προσευχητική διάθεση προς τον Θεό.
  </p>
  <p>Για να μπορέσουμε να τα βρούμε με τον αδελφό μας, οφείλουμε πρώτα να τα βρούμε με
  τον εαυτό μας και με τον Θεό.
  </p>
  <p>Θεραπευτική για τον άλλον είναι η βαθιά κατανόησή του. Όμως μόνο αν έχουμε την
  προσευχή στη ζωή μας, μπορούμε να κατανοήσουμε βαθιά κάποιον.</p>
  <p>Όταν η συγνώμη μας είναι αληθινή, τότε αυτή γίνεται αποδεκτή από τον άλλον.</p>
  <p>Αυτό που ο άλλος ζητάει από μας είναι να τον καταλαβαίνουμε, δηλαδή να τον
  αναγνωρίζουμε και να τον αγαπάμε.
  </p>
  <p>Αυτό που ένας άνθρωπος αισθάνεται κάποιος άλλος είναι αδύνατον να το αισθανθεί
  απόλυτα.
  </p>
  <p>Να αναζητούμε τον Θεό. Να μην είμαστε σαν τις κότες, που βολεύονται με νερό και
  τροφή μέσα στα κοτέτσια τους. Να είμαστε σαν τους αετούς, που πετάνε ψηλά στον αέρα της
  ελευθερίας.
  </p>
  <p>Όποιος αγαπάει δεν φοβάται. Η τέλεια αγάπη διώχνει τον φόβο. Ο φόβος σχετίζεται με
  την τιμωρία κι όποιος φοβάται την τιμωρία δείχνει πως δεν έχει φτάσει στην τέλεια αγάπη.
  </p>
  <p>Απλοποίησε τη ζωή σου όσο μπορείς, για να ελευθερωθείς από το κοσμικό άγχος και για
  να έχει νόημα η ζωή σου. (Όσιος Παΐσιος)
  </p>
  <p>Κάθε ενέργεια και κάθε σκέψη μας να γίνεται με την αίσθηση ότι μας βλέπει και μας
  παρακολουθεί το μάτι του Θεού. (Άγιος Βασίλειος)
  </p>
  <p>Η προσευχή είναι το κλειδί του Ουρανού. Ανεβαίνει η δέηση του ανθρώπου και
  κατεβαίνει το έλεος του Θεού. (Άγιος Αυγουστίνος)
  </p>
  <p>Εκείνος που δεν φταίει στα λόγια του είναι τέλειος άνθρωπος και μπορεί να
  χαλιναγωγήσει κι ολόκληρο το σώμα του. (Ιάκωβος ο Αδελφόθεος)
  </p>
  <p>Μακάριος ο άνθρωπος εκείνος που μπορεί να αγαπά εξίσου κάθε άνθρωπο. (Μάξιμος ο
  Ομολογητής)
  </p>
  <p>Αδελφοί, όσα είναι αληθινά, όσα σεμνά, όσα δίκαια, όσα αγνά, όσα αγαπητά, όσα έχουν
  καλή φήμη, ό,τι είναι αρετή και ό,τι άξιο επαίνου, αυτά να έχετε στη σκέψη σας. (Απόστολος
  Παύλος)</p>
  <p>Η ομολογία των αμαρτιών (η εξομολόγηση) είναι μια πράξη κατεξοχήν ρωμαλέα. Αρκεί η
  εξομολόγηση να είναι ειλικρινής, συγκεκριμένη, χωρίς επικαλύψεις και εξηγήσεις, που στο
  βάθος είναι δικαιολογίες. Ο ένοχος μπροστά στον Θεό άνθρωπος αισθάνεται τότε τι είναι
  αληθινή μετάνοια. Κάτι το ανέκφραστο και απερίγραπτο συντελείται μέσα του. Το βαρύ
  φορτίο πέφτει από τους ώμους του και γίνεται ξαφνικά ελεύθερος. (Alphone Maeder,
  ψυχίατρος)
  </p>
  <p>Όπως θέλετε να σας συμπεριφέρονται οι άνθρωποι, έτσι ακριβώς να συμπεριφέρεστε και
  εσείς σε αυτούς. (Κύριος)
  </p>
  <p>Όποιος βάζει το χέρι του στο αλέτρι και κοιτάζει προς τα πίσω δεν είναι κατάλληλος για τη
  Βασιλεία του Θεού.
  </p>
  <p>Οι δοκιμασίες οδηγούν στην υπομονή. Η υπομονή στον δοκιμασμένο χαρακτήρα. Ο
  δοκιμασμένος χαρακτήρας στην ελπίδα που δεν απογοητεύει. (Απόστολος Παύλος)
  </p>
  <p>Η πολυλογία είναι η καθέδρα της κενοδοξίας, απόδειξη της άγνοιας, θύρα της
  κατάκρισης. (Ιωάννης ο Σιναΐτης)
  </p>
  <p>Μην ελέγχεις τους κακούς για να μη σε μισήσουν. Έλεγχε τον σοφό και θα σε αγαπήσει.
  Δίνε στον σοφό αφορμή και θα γίνει πιο σοφός.
  </p>
  <p>Άλλοι άνθρωποι με την κούραση ξεκουράζονται και άλλοι με την ξεκούραση κουράζονται.
  (Όσιος Παΐσιος)
  </p>
  <p>Σκοπός όλων των ανθρώπων είναι ο προσωπικός αγιασμός. Το ίδιο ισχύει και για τους
  παντρεμένους. Η τεκνοποίηση έπεται ως σκοπός των παντρεμένων.
  </p>
  <p>Ρώτησαν τον όσιο Παΐσιο γιατί ο Θεός δεν στέλνει κάποιον άνθρωπο να βρει το φάρμακο
  για τον καρκίνο και ο όσιος Παΐσιος απάντησε ότι ο Θεός τον έστειλε, αλλά οι γονείς του τον
  σκότωσαν με άμβλωση.</p>
  <p>Αν δεν κάνουμε τον πόνο του άλλου και δικό μας πόνο, δεν κάνουμε τίποτα.</p>
  <p>Ο άνθρωπος που αποδέχεται την αμαρτωλότητά του είναι δεκτικός της αγάπης του Θεού.
  Έτσι γίνεται έμπειρος και αποκτά ένα ήθος σχέσης. Άρα καταργείται η μοναξιά του, ο
  αυτοεγκλωβισμός του.
  </p>
  <p>Θέωση είναι η αλλοίωση της έπαρσης σε ταπείνωση και της εγωκεντρικότητας σε αγάπη.
  Αυτή η αλλοίωση είναι ένα δείγμα και μια μαρτυρία του ανθρώπου που βαδίζει την οδό του
  Κυρίου.</p>
  <p>Η απώλεια της χάρης του Θεού είναι η πιο επώδυνη εμπειρία αποχωρισμού.</p>
  <p>Η σωτηρία μας είναι κάτι που μας χαρίζεται. Μόνο με την ταπείνωση μπορούμε να
  αποδεχθούμε ότι δεν είναι δική μας υπόθεση η σωτηρία, αλλά δώρο του Θεού. Μόνο με την
  ταπείνωση, επίσης, μπορούμε να δεχθούμε αυτό το δώρο.
  </p>
  <p>Πέφτουμε διαρκώς σε αμαρτίες, γιατί δεν έχουμε αποδεχθεί ταπεινά την αλήθεια ότι το
  ξεπέρασμα ενός πάθους είναι υπόθεση της χάρης του Θεού και όχι της δικής μας δύναμης.
  </p>
  <p>Ο Θεός ορισμένες φορές κρύβει το πρόσωπό Του από μας, για να ενηλικιωθούμε. Αυτό είναι μια ενέργειά Του, άρα είναι και μια παρουσία Του. Ενεργεί όπως ο γονέας ή ο
  παιδαγωγός, που ορισμένες φορές, από αγάπη για το παιδί, δεν κάνει το θέλημα του παιδιού,
  όμως παραμένει δίπλα του.</p>
  <p>Ο Κύριος γνωρίζεται μόνο εν Πνεύματι Αγίω.</p>
  <p>Η αρετή δεν είναι το κεντρικό σημείο του πνευματικού μας αγώνα. Το κεντρικό σημείο
  είναι να αναφερθούμε στον Χριστό, να Τον ζητήσουμε, να Τον αγαπήσουμε, να αποκτήσουμε
  σχέση μαζί Του. Το κεντρικό σημείο είναι η προσευχή (εφόσον είναι αναφορά και αναζήτηση
  του Χριστού) και η συμμετοχή στα μυστήρια της Εκκλησίας.
  </p>
  <p>Στοιχεία που δείχνουν ότι ο άνθρωπος κατέχει την αρετή έτσι όπως τη θέλει ο Θεός είναι
  η αποχή από την κατάκριση και η αγάπη προς τους εχθρούς. Αυτά οικοδομούν την ενότητα,
  που είναι το πρώτο και το μέγιστο στοιχείο, είτε πρόκειται για οικογένεια, είτε για κοινότητα,
  είτε για κοινωνία.
  </p>
  <p>Για να διαφυλάττουμε την ενότητα, οφείλουμε να ενεργοποιούμε την αγάπη προς όλους,
  ακόμη και προς τους διαφορετικούς από εμάς.
  </p>
  <p>Η αμαρτία είναι το στενό, αποκλειστικά ατομικό "συμφέρον", που στην πραγματικότητα
  είναι το ακριβώς αντίθετο του αληθινού συμφέροντος του ανθρώπου.
  </p>
  <p>Συχνά ο άνθρωπος που γνωρίζει πολλά απομακρύνεται από τον Θεό λόγω της
  αυτοδυναμίας που αισθάνεται. Η γνώση γεμίζει την ψυχή με έπαρση. Αντίθετα, η αγάπη
  οικοδομεί τον πλησίον.</p>
  <p>Η μεν γνώσις φυσιοί (φουσκώνει τα μυαλά), η δε αγάπη οικοδομεί. (Απόστολος Παύλος)</p>
  <p>Όπου υπάρχει ανοχή, εκεί υπάρχει και ένωση. (Νικηφόρος Θεοτόκης)</p>
  <p>Το ορατό και το αόρατο δεν βρίσκονται σε αντίθεση μεταξύ τους ούτε μπορούν να
  αντιπαρατεθούν σαν ποσά προς άθροιση. Είναι παρόντα συγχρόνως, όπως η φωτιά μέσα στο
  πυρωμένο σίδερο.
  </p>
  <p>Ένα έργο τέχνης δεν πρέπει να το κοιτάζουμε ούτε από πολύ κοντά ούτε από πολύ
  μακριά. Υπάρχει το ιδανικό σημείο από όπου μπορούμε να το δούμε, όπως θα το ήθελε ο
  καλλιτέχνης, από το οποίο συλλαμβάνουμε το σύνολο, χωρίς να κατακλυζόμαστε από τα
  επιμέρους. Το ίδιο συμβαίνει και στις ανθρώπινες σχέσεις. Πρέπει να βρούμε τη σωστή
  απόσταση όχι ως προς τον χρόνο ή τον χώρο, αλλά ως προς την εσωτερική ελευθερία, την
  ελευθερία που συνδέει χωρίς να δεσμεύει.</p>
  <p>Είναι πολύ σημαντικό να βρούμε την προσωπική μας ενότητα, τη βασική μας ταυτότητα.</p>
  <p>Μια συνάντηση δεν γίνεται ποτέ πλήρης και εις βάθος, αν τα δύο μέρη που την
  πραγματοποιούν δεν είναι σε θέση να παραμείνουν σιωπηλά μεταξύ τους. Όσο χρειαζόμαστε
  λόγια, έργα και χειροπιαστές αποδείξεις, αυτό σημαίνει ότι δεν φτάσαμε στο βάθος και στην
  πληρότητα που αποζητούμε. Δεν έχουμε νιώσει τη σιωπή που τυλίγει δύο ανθρώπους σε
  θερμή οικειότητα.
  </p>
  <p>Χρειάζεται να προβαίνουμε σε δραστηριότητες που ανταποκρίνονται στην προσευχή μας και την καταξιώνουν. Προσευχή χωρίς έργα είναι ένα ψέμα.</p>
  <p>Ζούμε στην εποχή των τέλειων μέσων και των συγχύσεων των σκοπών. (Αϊνστάιν)</p>
  <p>Η προσευχή είναι το οξυγόνο της ψυχής, η ανάγκη της ψυχής και δεν πρέπει να θεωρείται
  αγγαρεία. (Όσιος Παΐσιος)
  </p>
  <p>Τα στοιχεία που αποτελούν το πρόσωπο ενός ανθρώπου είναι: το όνομα, η ομιλία, ο
  πολιτισμός, οι πράξεις, η παρουσία, η κοινωνία, η επικοινωνία, τα βιώματα, τα
  συναισθήματα, ό,τι άλλο είναι καταγεγραμμένο πάνω του και ό,τι αποδέχονται γι’ αυτό το
  πρόσωπο οι άλλοι.</p>
  <p>Αυτό που είμαστε εξουσιάζει αυτά που έχουμε.</p>
  <p>Αυτό που παράγει την αμαρτία είναι η φιλαυτία, η εγωκεντρικότητα.</p>
  <p>Φιλαυτία είναι η χωρίς λόγο (η άλογη) αγάπη για τον εαυτό μας.</p>
  <p>Ο άνθρωπος που είναι σκλαβωμένος στα πάθη του δεν μπορεί να εμπνεύσει τον άλλον.</p>
  <p>Μετάνοια είναι η ενσωμάτωσή μου στο σώμα του Χριστού, η επιστροφή στη σχέση μου
  με τον Θεό.</p>
  <p>Η ενότητα στην Εκκλησία δεν είναι χρήσιμη, είναι απαραίτητη.</p>
  <p>Δύο στοιχεία της ενότητας είναι η ελευθερία και η διαφύλαξη της ετερότητας-
  διαφορετικότητας των χαρισμάτων.</p>
  <p>Η εν Χριστώ ενότητα διαφυλάσσει την ποικιλία των χαρισμάτων.</p>
  <p>Ο λόγος ύπαρξης του οσίου Πορφυρίου (και το όνομά του) ήταν η ενότητα.</p>
  <p>Εκκοσμίκευση είναι διάσταση της θεολογίας με την πράξη.</p>
  <p>Η Εκκλησία μάς δίνει τη δυνατότητα να ζούμε μυστηριακά την ενότητα με τους άλλους.
  Από εκεί και πέρα όμως είναι δική μας η ευθύνη να ζήσουμε αυτή την ενότητα. Προϋπόθεση
  είναι να βρούμε πρώτα στον εαυτό μας την ενότητα.
  </p>
  <p>Η πτώση ξεκίνησε όταν οι πρωτόπλαστοι φοβήθηκαν τον Θεό και αυτονομήθηκαν. Η
  πτώση πάντα ξεκινάει από τον φόβο του άλλου και την αυτονόμηση.
  </p>
  <p>Αγάπη δεν είναι η γνώση του άλλου, αλλά η εύρεση του τρόπου σύνδεσης με τον άλλον.
  Καρπός αυτής της σύνδεσης είναι η αληθινή γνώση του άλλου.
  </p>
  <p>Η νίκη κατά των παθών δεν είναι η απώθηση των παθών, αλλά είναι η μεταμόρφωση των
  παθών από αρνητική δύναμη σε θετική δύναμη.</p>
  <p>Το πιο δύσκολο έργο είναι η προσευχή.</p>
  <p>Η μιζέρια οφείλεται στην έλλειψη ενός εσωτερικού θησαυρού.</p>
  <p>Ο τύπος είναι κακός, όταν είναι προϋπόθεση της πνευματικής ζωής. Ο τύπος είναι καλός,
  όταν είναι καρπός της πνευματικής ζωής.
  </p>
  <p>Η υπακοή στοχεύει στη διαμόρφωση τέτοιας συνείδησης, που να έχουμε σχέση με τον
  Θεό.</p>
  <p>Αφού μας συγχωρεί ο Θεός, εμείς δεν έχουμε δικαίωμα να μη συγχωρούμε τον άλλον.</p>
  <p>Ο Θεός δεν θέλει να μας αλλάξει με το ζόρι. Θέλει να αλλάξουμε με τη δική μας θέληση. Έτσι κι εμείς να μην θέλουμε να αλλάξουμε τους άλλους με το ζόρι.
  </p>
  <p>Εγρήγορση είναι να έχουμε μέσα μας ενεργοποιημένη τη φωνή του Θεού, η οποία μας
  κατευθύνει. Να μην έχουμε βεβαιότητες. Η εγρήγορση μας εμποδίζει από τη βιασύνη, που
  είναι το αντίθετό της.</p>
  <p>Να αισθανόμαστε την κακία του άλλου ως αρρώστια.</p>
  <p>Δεν είναι δυνατόν να κάνουμε την οποιαδήποτε εργασία, χωρίς να κάνουμε εργασία στον
  εαυτό μας.
  </p>
  <p>Όποιος γνωρίζει την αρρώστια του βρίσκεται στην αρχή της ταπείνωσης. Όποιος γνωρίζει
  την άγνοιά του βρίσκεται στην αρχή της γνώσης.
  </p>
  <p>Ακόμα κι αν ο Θεός πάρει κάποια απόφαση, να μην απελπιζόμαστε. Πολλές φορές ο Θεός
  αλλάζει την απόφασή Του.
  </p>
  <p>Εάν στηριζόμαστε σε κάποιον άνθρωπο, σίγουρα θα γκρεμιστούμε. Στον Θεό να
  στηριζόμαστε.</p>
  <p>Όταν δεν φοβόμαστε, αποκλείεται να είμαστε ευθυνόφοβοι.</p>
  <p>Για να είμαστε διακριτικοί, θα πρέπει να έχουμε επίγνωση της βλακείας μας.</p>
  <p>Η χειρότερη αμαρτία είναι ο γογγυσμός. Ο γογγυσμός είναι η αμφισβήτηση (βλασφημία)
  της αγάπης του Θεού. Καλύτερα να αμφισβητήσεις τον Θεό παρά την αγάπη Του.
  </p>
  <p>Όσο ευχαριστούμε, τόσο παίρνουμε. Όσο περισσότερο ευχαριστούμε κάποιον από
  καρδιάς, τόσο περισσότερο αυτός ευχαριστιέται και τόσα περισσότερα αυτός μας δίνει. Το
  ίδιο γίνεται και με τον Θεό.</p>
  <p>Η έπαρση είναι χειρότερη από την πορνεία.</p>
  <p>Ένα καλό υπάρχει και ένα κακό. Το καλό είναι η μνήμη του Θεού και το κακό είναι η λήθη
  του Θεού.</p>
  <p>Η αληθινή ελεημοσύνη συνυπάρχει με την καθαρή καρδιά.</p>
  <p>Όταν κυνηγάς τη δόξα, αυτή φεύγει και δεν μπορείς να τη φτάσεις. Όταν δεν την κυνηγάς,
  σε κυνηγάει αυτή.</p>
  <p>Να μην ακούμε τη γνώμη των πολλών, αλλά τη γνώμη του αρμόδιου. (Σωκράτης)</p>
  <p>Δύο είναι αυτά που ο καθένας μας οφείλει να κάνει: α) να αποφεύγει τις αιτίες της
  αμαρτίας και β) να χρησιμοποιεί σωστά τα μέσα της σωτηρίας.</p>
  <p>Η ρίζα κάθε αρετής είναι η ταπείνωση. Η ρίζα κάθε αμαρτίας είναι ο εγωισμός.</p>
  <p>Μπροστά στο γεγονός του θανάτου το μόνο που μπορεί να δώσει ο πολιτισμός μας είναι
  ένα μπουκέτο λουλούδια και λίγα καλά λόγια.
  </p>
  <p>Το συμφέρον της ψυχής μας είναι να μετέχουμε στο όλον, να μετέχουμε στην αναστάσιμη
  χαρά.
  </p>
  <p>Χρειαζόμαστε παιδαγωγούς στη ζωή μας. Παιδαγωγοί δεν είναι αυτοί που μιλάνε, αλλά
  αυτοί που ζούνε. Και αυτοί που ζούνε είναι οι άγιοί μας.
  </p>
  <p>Δεν παιδαγωγούμε, όταν κάνουμε παρατηρήσεις στους άλλους. Παιδαγωγούμε, όταν δίνουμε παράδειγμα ζωής, όταν δίνουμε πρόταση ζωής.</p>
  <p>Ο Χριστός μάς δίνει αυτό που χρειαζόμαστε: μας εμπνέει στο να ξέρουμε να ζούμε.</p>
  <p>Η αμαρτία είναι το κομμάτιασμα.</p>
  <p>Το θέμα στην Εκκλησία δεν είναι να είμαστε καλοί, αλλά να είμαστε χαμένοι. Αν είμαστε
  χαμένοι, τότε κάτι μπορεί να γίνει.
  </p>
  <p>Αυτό που ο Θεός κρίνει στον αγώνα μας είναι η διάθεσή μας. Δεν είναι η ήττα μας ή η
  νίκη μας.</p>
  <p>Η ταπείνωση του ανθρώπου φαίνεται από το πώς αισθάνεται όταν αδικείται.</p>
  <p>Η ελεημοσύνη, για να είναι αληθινή, πρέπει να ξεπερνά το μέτρο της δικαιοσύνης. Να
  μπορούμε να ελεούμε, ακόμα κι όταν αδικούμαστε.</p>
  <p>Ο άγιος είναι ένα ρεμάλι που το έχει αποδεχτεί.</p>
  <p>Πρότυπό μας δεν είναι οι δεσποτάδες ή οι παπάδες. Πρότυπό μας είναι ο Χριστός.</p>
  <p>Το πλησίασμα του Θεού γίνεται με πολλούς τρόπους.</p>
  <p>Προϋπόθεση για την αίσθηση της απόλυτης δύναμης είναι η αίσθηση της αδυναμίας.</p>
  <p>Να μην ταρασσόμαστε στις παρατηρήσεις των άλλων.</p>
  <p>Θέλεις να λειτουργήσεις θεραπευτικά; Θεώρησε και τον εαυτό σου άρρωστο.</p>
  <p>Πολλές φορές θέλουμε να παιδαγωγήσουμε τα παιδιά μας (ή τον άλλον) όχι από αγάπη,
  αλλά από προσωπικές ενοχές. Αυτό που χρειαζόμαστε τότε είναι η μετάνοια.
  </p>
  <p>Δεν υπάρχουν μέτρα ηθικού και ανήθικου. Υπάρχουν μέτρα αυτού που αγωνίζεται και
  αυτού που δεν αγωνίζεται.</p>
  <p>Την προσευχή του ταπεινού ακούει ο Θεός.</p>
  <p>Όταν θερμανθεί η καρδιά μας από τη χάρη του Θεού, τότε θα δούμε όλα τα πράγματα
  διαφορετικά.</p>
  <p>Όταν μιλούν οι θεοί, χρησιμοποιούν την ελληνική γλώσσα. (Κικέρωνας)</p>
  <p>Ο Γκαίτε, όταν άκουσε στον Άγιο Πέτρο της Ρώμης τα ευαγγέλια σε όλες τις γλώσσες, είπε:
  "Η ελληνική αντήχησε, άστρο λαμπερό μέσα στη νύχτα".</p>
  <p>Ο Θεός πλησιάζεται με τη "νυχτερινή ζωή".</p>
  <p>Όταν η λογική χάσει λίγο, τότε μπερδεύεται ολόκληρη.</p>
  <p>Αν η αγάπη μας δεν ξεπερνά τη δικαιοσύνη μας, τότε δεν είναι αγάπη.</p>
  <p>Ο άνθρωπος είναι ευμετάβλητος. Γι’ αυτό να μην δίνουμε σε κανέναν μόνιμους
  χαρακτηρισμούς.</p>
  <p>Ο μεγάλος εχθρός που μας εμποδίζει στη σχέση μας με τον Θεό είναι η οκνηρία μας.</p>
  <p>Η έλλειψη του νοήματος στη ζωή μας και ο υπαρξιακός-πνευματικός πόνος που αυτή η
  έλλειψη φέρνει είναι η απώλεια του Θεού από τη ζωή μας.
  </p>
  <p>Η αίσθηση της απουσίας του Θεού είναι ένας υποστατικός πόνος, που μας βοηθά να
  καταλάβουμε τον άλλον.
  </p>
  <p>Αν δεν περάσουμε από την εμπειρία της κόλασης, δεν μπορούμε να γευτούμε τη χάρη του Θεού.
  </p>
  <p>Ο άγιος είναι ο βασανισμένος και παρηγορημένος ταυτόχρονα. Άρα είναι αυτός που
  μπορεί να παρηγορήσει και μας.</p>
  <p>Ο Θεός δεν προσεγγίζεται διά της αριστοτελικής λογικής. Δεν είναι Μαθηματικά ο Θεός.</p>
  <p>Η Εκκλησία δεν είναι δικαστήριο, είναι θεραπευτήριο.</p>
  <p>Η προσευχή είναι η βάση κάθε πράξης. Χωρίς προσευχή δεν υπάρχει πραγματική αρετή,
  δηλαδή αρετή του Χριστού.</p>
  <p>Η προσευχή μάς ενεργοποιεί και μας εξάπτει την αγάπη προς τον Θεό.</p>
  <p>Όταν λέμε την άποψή μας για κάτι σε κάποιον, οφείλουμε να είμαστε σίγουροι: α) ότι η
  άποψή μας είναι η σωστή, β) ότι ο άλλος είναι σε θέση να δεχθεί την άποψή μας, γ) ότι ο
  άλλος θα ωφεληθεί από την άποψή μας.
  </p>
  <p>Ο γνους και μη ποιήσας δαρήσεται πολλάς (αυτός που ενώ γνωρίζει δεν εφαρμόζει θα
  φάει περισσότερο ξύλο).
  </p>
  <p>Το πιο φθηνό πράγμα στον κόσμο είναι το χρήμα και το πιο πλούσιο είναι η αγάπη. (Άγιος
  Εφραίμ)</p>
  <p>Θάρρος είναι το να προβαίνουμε αποφασιστικά στον δίκαιο αγώνα.</p>
  <p>Ο Θεός θέλει να Του μοιάσουμε. Η ομοίωση με τον Θεό είναι η ένωση με τον Θεό.</p>
  <p>Στόχος μας είναι η αγιότητα. Αγιότητα είναι η υπακοή στο θέλημα του Θεού.</p>
  <p>Αυτός που θεωρεί όλους τους άλλους καλούς, αυτός είναι καθαρός στην καρδιά. (Αβάς
  Ισαάκ)</p>
  <p>Η αλήθεια είναι το αιώνιο. Το ψεύδος είναι το μη αιώνιο, αυτό που καταλύεται.</p>
  <p>Η αμαρτία δεν έχει χρονική υπόσταση. Είναι ένα παντοτινό ψέμα.</p>
  <p>Ο Θεός δεν μας αποστρέφεται. Εμείς Τον αποστρεφόμαστε εξαιτίας των παθών μας.</p>
  <p>Η κατάκριση δείχνει ότι έχουν πάρει τα μυαλά μας αέρα. Ως συνέπεια αυτής της
  κατάστασης έρχεται η πτώση μας. Και τότε ντρεπόμαστε τόσο, που σταματάμε να
  κατακρίνουμε.
  </p>
  <p>Το πένθος για τον Θεό είναι χαρά, γιατί είναι πένθος ερωτικό. Όσο πιο πολύ πενθώ, τόσο
  πιο πολύ εξυψώνομαι.
  </p>
  <p>Στον οντολογικό έρωτα: α) δεν ζητάω την αναγνώριση του άλλου, β) θέλω ο άλλος να
  είναι χαρούμενος και γ) αν χρειαστεί, είμαι έτοιμος να πεθάνω για τον άλλον.</p>
  <p>Γνήσιο τέκνο της Εκκλησίας είμαι, όταν έχω ελευθερία και αγάπη.</p>
  <p>Μόνο εκείνος που απέβαλε τον παλιό του εαυτό μπορεί να κατακτήσει την τέλεια αγάπη.
  (Άγιος Βασίλειος)</p>
  <p>Πίσω από τη λέξη αξιοπρέπεια κρύβεται ένας παχυλός εγωισμός.</p>
  <p>Ο Χριστός μάς δίνει ό,τι ζητάμε, όταν έχουμε σωστή πίστη.</p>
  <p>Η συνείδηση είναι σωστή, όταν φωτίζεται σωστά.</p>
  <p>Προσευχή είναι η γνώση ότι ο Θεός είναι μαζί μας (μεθ’ ημών).</p>
  <p>Να έχουμε ειρήνη στην προοπτική του θανάτου (ειρήνη αναστάσιμη). Τότε η ειρήνη είναι
  του Θεού.</p>
  <p>Τα προβλήματά μας μπορούν να είναι προωθητικές δυνάμεις προς τον Θεό.</p>
  <p>Η ελπίδα της Εκκλησίας είναι το μέγα έλεος του Θεού.</p>
  <p>Όπως στη σύλληψη χρειάζονται δύο παράγοντες, έτσι και στην πνευματική ζωή
  χρειάζεται: α) η προσωπική μας χρεοκοπία και β) η καταφυγή μας στο μέγα έλεος του Θεού.</p>
  <p>Η σωτηρία δεν κατακτιέται με τον αγώνα, αλλά δωρίζεται.</p>
  <p>Με σώζει το έλεος του Θεού και ότι το αποδέχομαι.</p>
  <p>Οι δύο πιο εύκολοι τρόποι για να γευτούμε τη χάρη του Θεού είναι: α) να μην
  κατακρίνουμε κανέναν και β) να αγαπάμε τους εχθρούς μας.</p>
  <p>Η φιλοκατηγορία διώχνει από τον άνθρωπο κάθε τιμή και κάθε αξία.</p>
  <p>Να μη στρεφόμαστε εναντίον του ανθρώπινου προσώπου, έστω και του αμαυρωμένου.</p>
  <p>Όταν βοηθάμε τον αδύνατο και κατηγορούμε τον δυνατό, αυτό μας φέρνει ταραχή.</p>
  <p>Η αλήθεια θα μας ελευθερώσει.</p>
  <p>Ανάλογα με το αν η διάθεσή μας είναι προς τον Θεό ή προς τον διάβολο, ξεκινάει από
  εδώ ο παράδεισος ή η κόλαση.</p>
  <p>Η κυβέρνηση του συναισθήματός μας είναι θέμα σύνδεσής μας με τον Θεό.</p>
  <p>Οι τρεις εχθροί μας είναι: α) ο κακός εαυτός μας, β) ο κόσμος της αμαρτίας, γ) ο διάβολος.</p>
  <p>Οι άγιοι έλεγαν: "Θεέ μου, πάρε τη θέλησή μου και κάνε την ό,τι θέλεις. Εσύ θα τη
  χρησιμοποιήσεις καλύτερα από μένα".</p>
  <p>Κάθε πόνος έχει αιτία την αμαρτία.</p>
  <p>Η σωτηρία είναι δώρο του Θεού και όχι κατόρθωμα του ανθρώπου. Σωζόμαστε από τη
  χάρη του Θεού διά της πίστεως.</p>
  <p>Δεν έχουμε το δικαίωμα να βάζουμε ταμπέλες στους άλλους.</p>
  <p>Η ουσία της αμαρτίας είναι ότι δεν έχουμε ξεκαθαρίσει τον σκοπό της ζωής μας. Η αγωνία
  μας η εσωτερική είναι τέτοια, που υπερκαλύπτει-συσκοτίζει το πρόσωπο του Χριστού.</p>
  <p>Ο Χριστός δεν θέλει να νεκρώσουμε τα πάθη μας, αλλά να τα μεταμορφώσουμε.</p>
  <p>Η εξομολόγηση και η Θεία Κοινωνία είναι το δυνάμωμα του πόθου για τον Θεό. Είναι η
  προσδοκία ζωντανέματος της σχέσης με τον Θεό.
  </p>
  <p>Πιο πολλοί είναι οι άνθρωποι που κατέστρεψαν οι ίδιοι τον εαυτό τους παρά εκείνοι που
  καταστράφηκαν από άλλους ανθρώπους.
  </p>
  <p>Να είμαστε αυστηροί με τον εαυτό μας και επιεικείς με τους άλλους.</p>
  <p>Αυτός που έχει υπομονή έχει ό,τι θέλει.</p>
  <p>Ο εγωισμός είναι ένδειξη φτωχής καρδιάς και φτωχότερου πνεύματος.</p>
  <p>Όταν χτυπάει την πόρτα ο θυμός, τις περισσότερες φορές είναι για να αποχαιρετήσει τη
  λογική.</p>
  <p>Μην αντιλέγεις ποτέ σε έναν βλάκα. Κινδυνεύεις να του μοιάσεις.</p>
  <p>Ξεκίνα πρωί. Μόνο η μέρα που αρχίζει νωρίς αργεί να βραδιάσει.</p>
  <p>Το ψωμί το ζυμωμένο με ιδρώτα είναι πιο νόστιμο από το ζυμωμένο με μέλι.</p>
  <p>Η σαφήνεια είναι το στολίδι των σκέψεων.</p>
  <p>Η ειρωνεία είναι κάτι που αξίζει να το περιφρονεί κανείς.</p>
  <p>Αν δεν έχεις καλό γείτονα, πούλησε το σπίτι σου.</p>
  <p>Ο υπερόπτης δεν έχει Θεό. Ο φθονερός δεν έχει γείτονα. Ο οργίλος δεν έχει ούτε τον
  εαυτό του.
  </p>
  <p>Δύο ευκαιρίες έχουμε να λέμε τον πόνο μας άφοβα: τη μητρική αγκαλιά όταν είμαστε
  παιδιά και την προσευχή πάντοτε.</p>
  <p>Ό,τι είναι η ψυχή για το σώμα είναι και οι χριστιανοί για τον κόσμο.</p>
  <p>Οι ενάρετοι βλέπουν τα δικά τους ελαττώματα. Οι μη ενάρετοι ψάχνουν να βρουν τα
  ελαττώματα των άλλων.</p>
  <p>Κοίταξε πίσω σου με ευχαριστία, γύρω σου με πίστη, εμπρός σου με ελπίδα.</p>
  <p>Κανένας δεν είναι τόσο μικρός, όσο εκείνος που θέλει να φαίνεται μεγάλος και
  σπουδαίος.</p>
  <p>Ο έξυπνος περιηγείται. Ο ανόητος περιπλανάται.</p>
  <p>Η αληθινή πίστη μοιάζει με τον χαρταετό. Οι ενάντιοι άνεμοι τη σηκώνουν ψηλά.</p>
  <p>Όποιος ζητάει με δειλία ενθαρρύνει την άρνηση.</p>
  <p>Μη την όψιν αλλά τα επιτηδεύματα καλλώπιζε (μην ομορφαίνεις τη μορφή σου αλλά τη
  ζωή σου).</p>
  <p>Το να είσαι ακριβής στα μικροπράγματα είναι μεγάλο πράγμα.</p>
  <p>Αν θελήσουμε να βρούμε την πηγή κάθε αξίας, θα φτάσουμε στη μητρική αγκαλιά.</p>
  <p>Αυτό που συνήθως επιταχύνει το πέρασμα των κακών περισσότερο από τα άλλα είναι η
  υπομονή.
  </p>
  <p>Μεγάλος άνθρωπος είναι εκείνος που ξέρει να εκτιμά την αρετή περισσότερο από την
  ευτυχία.
  </p>
  <p>Άγιος δεν είναι ο αναμάρτητος, αλλά αυτός που αγωνίζεται. Αυτός που πέφτει και
  ξανασηκώνεται (ο πίπτων και εγειρόμενος).</p>
  <p>Ο έξυπνος ξεχωρίζει από τον βλάκα, ιδίως από εκείνα που δεν λέει.</p>
  <p>Η κοινωνία ως βάση έχει την οικογένεια. Ψυχή δε της οικογένειας είναι η γυναίκα.</p>
  <p>Ο δρόμος του Θεού είναι καθημερινός σταυρός. Κανένας με άνεση δεν ανεβαίνει στον
  Ουρανό.</p>
  <p>Η μόνη πραγματική ευτυχία είναι εκείνη που αισθανόμαστε, όταν κάνουμε ευτυχισμένο
  κάποιον άλλον.</p>
  <p>Η φιλία μοιάζει με τα παλιά βιβλία που τα κάνει πολύτιμα ο χρόνος.</p>
  <p>Κανόνας των καλών τρόπων είναι η αποφυγή της υπερβολής.</p>
  <p>Σοφός είναι αυτός που γνωρίζει τα χρήσιμα και όχι αυτός που γνωρίζει τα πολλά.</p>
  <p>Οι ειρηνικοί άνθρωποι έχουν πάντα ωραίο πρόσωπο.</p>
  <p>Το χρήμα είναι καλός υπηρέτης αλλά κακός αφέντης.</p>
  <p>Η υπερηφάνεια είναι ένα ζευγάρι ξύλινα παπούτσια που κάνουν τον άνθρωπο να
  φαίνεται ψηλός, χωρίς όμως να τον κάνουν και μεγάλο.
  </p>
  <p>Συνήθως παραδεχόμαστε τα μικρά μας ελαττώματα, για να πείσουμε τους άλλους ότι
  δήθεν δεν έχουμε μεγάλα.
  </p>
  <p>Το καθήκον μάς βοηθάει να κάνουμε πράγματα σωστά. Η αγάπη μάς εμπνέει να τα
  κάνουμε ωραία.</p>
  <p>Η υπομονή είναι το κλειδί για όλες τις κλειδαριές.</p>
  <p>Η συζήτηση είναι το συμπόσιο της διάνοιας. (Σωκράτης)</p>
  <p>Η μεν φτώχεια στερείται πολλά, η δε φιλαργυρία τα στερείται όλα.</p>
  <p>Ο αμαρτάνων δεν αμαρτάνει επειδή αμαρτάνει, αλλά επειδή δεν μετανοεί.</p>
  <p>Όσο περισσότερα λες, τόσο λιγότερα θυμούνται οι άνθρωποι.</p>
  <p>Ο εχθρός που φανερώνει τα δικά μας ελαττώματα μας βοηθάει πολύ περισσότερο από
  τον φίλο που μας τα κρύβει.</p>
  <p>Η αργία και η αργόσχολη ζωή έλκουν την κακία και παρασύρονται από αυτήν.</p>
  <p>Ο λόγος είναι άργυρος και η σιωπή χρυσάφι.</p>
  <p>Το να ξέρεις να γερνάς είναι το αποκορύφωμα της σοφίας και ένα από τα δυσκολότερα
  μέρη της τέχνης της ζωής.</p>
  <p>Η ομιλία φανερώνει συγχρόνως τη σκέψη και τον χαρακτήρα.</p>
  <p>Στάσου τίμιος και στον τίμιο και στον ανέντιμο. Αυτός είναι ο δρόμος της εντιμότητας.</p>
  <p>Απάντησε με καλό και στον καλό και στον κακό. Αυτός είναι ο δρόμος της καλοσύνης.</p>
  <p>Καλύτερα να πετύχεις κάτι με το χαμόγελο παρά με το σπαθί σου.</p>
  <p>Αυτός που πιστεύει πως το χρήμα μπορεί να κάνει τα πάντα είναι πρόθυμος να κάνει τα
  πάντα για το χρήμα.</p>
  <p>Όποιος κατάφερε το καλύτερο στην εποχή του είναι σαν να έζησε σε όλες τις εποχές.</p>
  <p>Είναι προτιμότερο να είναι κανείς αμαρτωλός αλλά να αναγνωρίζει τα σφάλματά του και
  να ταπεινώνεται, παρά να είναι ενάρετος και να έχει αυταρέσκεια.
  </p>
  <p>Η ευκαμψία είναι μια χάρη για το σώμα, μια αρετή για το πνεύμα, αλλά ένα ελάττωμα για
  τη συνείδηση.</p>
  <p>Το πιο όμορφο πράγμα που μπορούμε να βιώσουμε είναι το μυστήριο. (Αϊνστάιν)</p>
  <p>Πριν κατηγορήσεις κάποιον, εξέτασε πολύ καλά τι έγινε.</p>
  <p>Η ζήλια και ο θυμός λιγοστεύουν τις μέρες της ζωής μας.</p>
  <p>Η κακία είναι για την ψυχή ό,τι η σκουριά για το σίδερο. Στο τέλος την κατατρώει.</p>
  <p>Εκείνος που μπορεί να δεχθεί μια καλή συμβουλή είναι σοφότερος από εκείνον που του
  τη δίνει.</p>
  <p>Ο συντομότερος δρόμος που οδηγεί στον Θεό είναι αυτός που περνάει από τον άνθρωπο.</p>
  <p>Ο φίλος της τάξης έχει διανύσει τον μισό δρόμο προς την επιτυχία.</p>
  <p>Καλύτερα να κοιμηθείς νηστικός παρά να σηκωθείς χρεωμένος.</p>
  <p>Ο πολιτισμός άρχισε στον κόσμο, όταν ο άνθρωπος πρωτοχαμογέλασε.</p>
  <p>Όλοι μπορούμε να γίνουμε άγιοι, γιατί όλοι σηκώνουμε σταυρό. Αρκεί να τον σηκώνουμε
  βαδίζοντας πίσω από τον Χριστό.</p>
  <p>Εκείνος που αξίζει να επαινείται από τους άλλους, ο ίδιος δεν επαινεί ποτέ τον εαυτό του.</p>
  <p>Οι μάνες που ανατρέφουν σωστά τις κόρες τους διαπλάθουν τις μέλλουσες γενιές.</p>
  <p>Φανατικός είναι ο άνθρωπος που δεν αλλάζει γνώμη, αλλά δεν αλλάζει και θέμα.</p>
  <p>Καμιά σημαία δεν κυματίζει, αν δεν φυσάει άνεμος. Και κανένας άνθρωπος δεν
  δημιουργεί, αν δεν έχει να αντιμετωπίσει εμπόδια.
  </p>
  <p>Το να δώσεις μαχαίρι στον τρελό είναι το ίδιο επικίνδυνο με το να δώσεις δύναμη στον
  κακό.
  </p>
  <p>Η φιλία είναι ένα λεπτό κι ευαίσθητο λουλούδι. Πρέπει να την ποτίζεις συχνά και
  προσεκτικά, αν θέλεις το άρωμά της.</p>
  <p>Τα προσόντα μας είναι πλούτος που φορολογείται.</p>
  <p>Η χαρωπή μορφή είναι τόσο ευεργετική για τον άρρωστο, όσο και ο καλός καιρός.</p>
  <p>Η συνείδηση είναι ένας αλάνθαστος κριτής, όταν δεν την έχουμε δολοφονήσει.</p>
  <p>Εκείνος που δεν διαθέτει χαμόγελο να μην ανοίγει μαγαζί.</p>
  <p>Η τιμωρία του ψεύτη είναι όχι ότι δεν τον πιστεύουν οι άλλοι, αλλά ότι αυτός δεν μπορεί
  να πιστέψει κανέναν.</p>
  <p>Μην ενοχλείς κανέναν για ό,τι μπορείς να κάνεις μόνος σου.</p>
  <p>Όσο οι φυσικοί νόμοι συγκρατούν τον υλικό κόσμο, άλλο τόσο οι εντολές του Θεού
  συγκρατούν τα θεμέλια της ανθρώπινης ζωής.
  </p>
  <p>Αν τα σχέδιά σου είναι για έναν χρόνο, φύτεψε ρύζι. Αν είναι για δέκα χρόνια, φύτεψε
  δέντρα. Αν είναι όμως για εκατό χρόνια, χτίσε σχολεία.
  </p>
  <p>Όταν στο χέρι σου κρατάς σφυρί, γύρω σου βλέπεις μόνο καρφιά. Όταν κρατάς
  ανθοδοχείο, σε περιμένουν άνθη.</p>
  <p>Πριν πεθάνει κάποιος, δεν μπορούμε να γνωρίζουμε αν η ζωή του ήταν καλή ή κακή.</p>
  <p>Τα ελαττώματα των μεγάλων ανδρών είναι η παρηγοριά των ελαττωματικών ανθρώπων.</p>
  <p>Το πιο δύσκολο πράγμα για το σημερινό παιδί είναι να αποκτήσει καλή διαγωγή χωρίς να
  τη βλέπει γύρω του.
  </p>
  <p>Καμία κληρονομιά δεν είναι τόσο πολύτιμη, όσο η τιμιότητα.</p>
  <p>Όπως με το να θυμάσαι τη φωτιά δεν ζεσταίνεσαι, έτσι και με το να πιστεύεις χωρίς να
  εργάζεσαι την αγάπη δεν σώζεσαι.
  </p>
  <p>Τα λάθη των άλλων να τα προσέχεις μόνο στην περίπτωση που θέλεις να διορθώσεις τα
  δικά σου.</p>
  <p>Εκείνος που δεν κοκκινίζει για τα σφάλματά του είναι σαν να τα κάνει δυο φορές.</p>
  <p>Ο καλύτερος φίλος είναι ο Θεός. Η καλύτερη ασχολία είναι η εργασία.</p>
  <p>Όποιος συγκρατεί την οργή του είναι ανώτερος από αυτόν που κυριεύει μια πόλη.</p>
  <p>Όποιος έχει καλή γυναίκα να μην πηγαίνει σε χαρά. Τη χαρά την έχει στο σπίτι του.</p>
  <p>Επίλεξε για γυναίκα σου αυτή που μπορεί να γίνει επιτυχημένη συνεργάτισσά σου.</p>
  <p>Η γερή μνήμη είναι δώρο του Θεού. Όμως, σε κάποιες περιπτώσεις το να μπορείς να
  ξεχνάς είναι δώρο του Θεού ακόμη μεγαλύτερο.</p>
  <p>Η αγάπη είναι φωτεινή σαν την αυγή και σιωπηλή σαν τον τάφο.</p>
  <p>Είναι ευκολότερο να μάχεσαι για αρχές παρά να τις τηρείς. Το τελευταίο όμως είναι που
  αξίζει περισσότερο.</p>
  <p>Η μεγάλη οικειότητα είναι η μητέρα της καταφρόνησης.</p>
  <p>Στην αληθινή αγάπη οι νίκες δεν αφήνουν νικημένους.</p>
  <p>Όταν παίρνεις, γεμίζουν τα χέρια. Όταν δίνεις, γεμίζει η καρδιά.</p>
  <p>Σε όσους έχουν αποκτήσει την αρετή, αυτή τους μένει σύντροφος μέχρι τα γεράματα κι
  είναι καλύτερη από τον πλούτο και χρησιμότερη από την ευγενική καταγωγή.
  </p>
  <p>Ο πραγματικά ενάρετος κάνει στα κρυφά αυτό που θα μπορούσε να κάνει μπροστά σε
  όλο τον κόσμο. Το αντίθετο κάνει ο υποκριτής.</p>
  <p>Άνθρωπο που πεινάει ή βρίσκεται σε ανέχεια, μην τον στεναχωρήσεις.</p>
  <p>Όπως το κενό δοχείο κάνει τον μεγαλύτερο θόρυβο, έτσι και ο κούφιος άνθρωπος.</p>
  <p>Είναι ευκολότερο να διδάσκεις είκοσι ανθρώπους παρά να είσαι ένας από τους είκοσι
  που εφαρμόζουν τα όσα διδάσκεις.
  </p>
  <p>Κανείς δεν μπορεί να σε κάνει να αισθανθείς κατώτερος, αν δεν συγκατατεθείς εσύ ο
  ίδιος σε αυτό.
  </p>
  <p>Δεν φαίνεται κανείς ποτέ του γελοίος τόσο από τα ελαττώματα που έχει, όσο από τα
  προτερήματα που προσποιείται ότι έχει.
  </p>
  <p>Ο έπαινος προς όσους δεν αδικούν είναι δίκαιος. Ο έπαινος προς όσους δεν επιτρέπουν
  σε αυτούς που αδικούν να αδικούν είναι πολλαπλάσιος του προηγούμενου.
  </p>
  <p>Ένα σεντούκι ξεκλείδωτο φανερώνει πως δεν κρύβει θησαυρό και ένα στόμα πάντα
  ανοιχτό φανερώνει πως δεν έχει τίποτα το πολύτιμο.
  </p>
  <p>Ταπεινοφροσύνη είναι η ικανότητα να επωφελείσαι κι από τα πιο μικρά πράγματα της
  ζωής, για να ανυψώνεσαι στα πιο μεγάλα του Ουρανού.</p>
  <p>Όποιος πασχίζει αποκλειστικά για το μέλλον κινδυνεύει να χάσει και το παρόν.</p>
  <p>Η εργασία μάς απομακρύνει από τρία πράγματα: την πλήξη, τη διαφθορά και τη φτώχεια.</p>
  <p>Το ήμισυ της γνώσης είναι η τάξη, η μέθοδος και το σύστημα.</p>
  <p>Ο χρόνος είναι πάντα με το μέρος της αλήθειας.</p>
  <p>Αυτόν τον κόσμο δεν τον κληρονομήσαμε από τους παππούδες μας. Τον δανειστήκαμε
  για λίγο από τα παιδιά μας.
  </p>
  <p>Τα τρία στοιχεία που βρίσκει κανείς στο Άγιο Όρος είναι: α) η ανάταση της ψυχής, β) η
  έλλειψη του ανταγωνισμού και γ) η ισορροπημένη σχέση με τη φύση.</p>
  <p>Η γνώση τότε έχει ιδιαίτερη αξία, όταν σου δίνει κάτι πέρα από αυτή την ίδια.</p>
  <p>Με το πέρασμα της ζωής μαθαίνουμε να σωπαίνουμε, ενώ πιο πριν μαθαίναμε να
  μιλάμε.</p>
  <p>Η στοργή μετατρέπει τη θυσία σε χαρά.</p>
  <p>Το ψέμα βγάζει λουλούδια, ποτέ καρπούς.</p>
  <p>Η ακρίβεια της σκέψης και η ακρίβεια της έκφρασης είναι δύο πράγματα αλληλένδετα.</p>
  <p>Έως ημέρα εστί, εργάζεσθε τα έργα του φωτός. Έρχεται νυξ, ότε ουδείς δύναται
  εργάζεται.
  </p>
  <p>Ο θάνατος δεν έχει σημασία, δεδομένου ότι όλοι οι άνθρωποι κάποτε πεθαίνουν.
  Σημασία έχει ο τρόπος με τον οποίο γερνάμε και πεθαίνουμε.</p>
  <p>Κάτι μπορεί να είναι παγκόσμιο, μόνο αν είναι γνήσιο σε τοπικό και εθνικό επίπεδο.</p>
  <p>Μεγαλύτερη αξία έχει ένας λόγος ταπεινού ανθρώπου με βιώματα, που βγαίνει με πόνο
  από τα βάθη της καρδιάς του, παρά ένας σωρός φιλολογίες εξωτερικού ανθρώπου, που
  βγαίνουν με ταχύτητα από την εκπαιδευμένη του γλώσσα, η οποία δεν πληροφορεί τις ψυχές.
  Ο λόγος του τελευταίου είναι σάρκα, ενώ ο λόγος του πρώτου είναι πύρινη γλώσσα της Αγίας
  Πεντηκοστής. (Όσιος Παΐσιος)</p>
  <p>Η υπερκατανάλωση αντίκειται στην προστασία της φύσης.</p>
  <p>Το καλύτερο που μπορούμε να κάνουμε για τον άλλον είναι να αντιμετωπίζουμε με
  σοβαρότητα τον εαυτό μας.
  </p>
  <p>Όσοι το χάλκεον χέρι βαρύ του φόβου αισθάνονται, ζυγόν δουλείας ας έχωσι. Θέλει
  αρετήν και τόλμην η ελευθερία. (Ανδρέας Κάλβος)
  </p>
  <p>Για να πετύχεις, οφείλεις να σκέφτεσαι πάντα με ανοιχτό μυαλό και να τολμάς στις
  επιλογές σου. (Μπιλ Γκέϊτς)</p>
  <p>Η αγάπη δεν είναι προσκόλληση, αλλά ετοιμότητα σύνδεσης.</p>
  <p>Σοφία χωριζομένη αρετής πανουργία γίνεται.</p>
  <p>Το χιούμορ είναι ένα από τα ισχυρότερα αντίδοτα της πλήξης και γενικά μια από τις
  σπουδαιότερες αρετές στον γάμο, με την προϋπόθεση ότι δεν θα εξαντλείται σε πειράγματα
  του άλλου. Όποιος δεν έχει καθόλου χιούμορ δεν πρέπει να παντρεύεται.
  </p>
  <p>Τα χρήματα μπορούν να αγοράσουν κρεβάτι αλλά όχι ύπνο, βιβλία αλλά όχι μυαλό,
  φαγητό αλλά όχι όρεξη, ωραία ρούχα αλλά όχι ομορφιά, φάρμακα αλλά όχι υγεία,
  πολυτέλεια αλλά όχι ευγένεια, διασκεδάσεις αλλά όχι ευτυχία, εκκλησία αλλά όχι Ουρανό.</p>
  <p>Οι μεγάλοι άνθρωποι μιλούν για ιδέες. Οι μεσαίοι άνθρωποι μιλούν για γεγονότα. Οι
  μικροί άνθρωποι μιλούν για... τους άλλους.
  </p>
  <p>Σκύβοντας στα ίχνη των λαθών των άλλων, χάνουμε από το ύψος μας. Αναζητώντας τις
  πιο υψηλές αρετές τους, ανεβαίνουμε κι εμείς ψηλότερα.
  </p>
  <p>Με το να μην αγαπάμε τους αδελφούς μας, τους φθονούμε, όταν ευδοκιμούν. Ο φθόνος
  γεννά τη φιλαρχία και η φιλαρχία τις ιδεολογικές συγκρούσεις.</p>
  <p>Η γυναίκα οφείλει να εκτιμά τον άντρα της.</p>
  <p>Τίποτε δεν μπορεί να συνδέσει περισσότερο τους ανθρώπους, όσο η κοινή πίστη.</p>
  <p>Η πιο σπουδαία στιγμή είναι το παρόν, γιατί μόνο πάνω σε αυτό έχουμε κάποια δύναμη.
  Ο πιο σπουδαίος άνθρωπος είναι αυτός με τον οποίο είμαστε μαζί, γιατί δεν γνωρίζουμε αν
  θα έχουμε ποτέ πάρε-δώσε με κάποιον άλλον. Και το πιο σπουδαίο πράγμα που μπορούμε να
  κάνουμε είναι να κάνουμε σε αυτόν τον άνθρωπο καλό, γιατί γι’ αυτό ήρθαμε σε αυτόν τον
  κόσμο. (Λέων Τολστόι)</p>
  <p>Η γυναίκα οφείλει να έχει λεπτότητα, γούστο, διαίσθηση και καλοσύνη.</p>
  <p>Οι προ του γάμου σεξουαλικές σχέσεις δεσμεύουν την ελευθερία.</p>
  <p>Ο σωστός γάμος είναι η τέλεια ένωση δύο προσώπων εν αγάπη.</p>
  <p>Ο αληθινός ιππότης είναι αυτός που ως πρώτη του αρετή έχει την αυτοκυριαρχία.</p>
  <p>Το άγχος από το οποίο υποφέρει ο σημερινός άνθρωπος προέρχεται από το γεγονός ότι
  χάσαμε το δέος για το μυστήριο των φύλων. Μυστήριο όμως σημαίνει ότι μαζί με τον άνδρα
  και τη γυναίκα συμμετέχει και ο Θεός.</p>
  <p>Η πραγματική αγάπη δημιουργεί μια δυαδική μοναδικότητα.</p>
  <p>Όποιος έζησε τα παιδικά του χρόνια σε ένα σπίτι αρμονικό, ειρηνικό και γεμάτο από την
  αγάπη της μάνας δεν έχει να φοβηθεί κανένα κακό στη ζωή του. Είναι ασφαλισμένος για
  πάντα.
  </p>
  <p>Ό,τι κι αν μας συμβεί δεν είναι τόσο σπουδαίο, όσο αυτό που κάνουμε για να το
  αντιμετωπίσουμε.
  </p>
  <p>Η τελείωση του γάμου είναι έργο ζωής δύο ανθρώπων που συνεισφέρουν τον καλύτερό
  τους εαυτό.
  </p>
  <p>Μακάρι να είναι φορτωμένος ο ουρανός του βίου σου με τόσα σύννεφα, όσα χρειάζονται
  για ένα υπέροχο ηλιοβασίλεμα.
  </p>
  <p>Κύριε, κάνε να σκορπίζω: όπου βασιλεύει το μίσος αγάπη, όπου η εκδίκηση συγνώμη,
  όπου η αμφιβολία πίστη, όπου η απελπισία προσμονή, όπου το σκοτάδι φως, όπου το πένθος
  χαρά. Κάνε να πετυχαίνω: όχι να συμβουλεύω όσο να συμβουλεύομαι, όχι να κατανοούμαι
  όσο να κατανοώ, όχι να αγαπιέμαι όσο να αγαπώ. (Φραγκίσκος της Ασίζης)
  </p>
  <p>Είναι κρίμα να διαβάζει κανείς ένα βιβλίο πολύ νωρίς στη ζωή του. Η πρώτη εντύπωση
  είναι εκείνη που μετράει. Και αν αυτή είναι επιπόλαιη, θα μείνει προφανώς έτσι. Αργότερα,
  μια δεύτερη προσεκτική ανάγνωση υπάρχει κίνδυνος να προσκρούει σε μια επιφάνεια, που έχει ήδη σκληρύνει από μια πρόωρη επαφή. Όπως ακριβώς οι ηλικιωμένοι οφείλουν να
  προσέχουν την τροφή τους, έτσι και οι νέοι οφείλουν να προσέχουν αυτά που διαβάζουν. Να
  μην καταβροχθίζουν πολλά και να μασούν καλά. (Ουίνστον Τσώρτσιλ)
  </p>
  <p>Το λακωνίζειν...
  α) Επήγαν, λέει, πρέσβεις στη Σπάρτη για να ζητήσουν στάρι... Όταν τελείωσε η αγόρευσή
  τους οι Σπαρτιάτες είπαν: "Λυπούμαστε αλλά, έως ότου μας πείτε το τέλος, ξεχάσαμε τι μας
  είπατε στην αρχή. Πηγαίνετε και να έλθουν άλλοι που να λένε λιγότερα". Έρχονται νέοι και
  λέγουν δείχνοντας τους σάκους: "Είναι άδειοι, γεμίστε τους". Τους γέμισαν οι Σπαρτιάτες,
  αλλά τους είπαν συγχρόνως: "Να πάτε στο καλό, αλλά άλλη φορά να μην είστε τόσο
  πολύλογοι. Ότι οι σάκοι ήσαν άδειοι το βλέπαμε. Ότι θέλατε να τους γεμίσουμε το ξέραμε. Τι
  τα θέλατε λοιπόν τα πολλά λόγια;".
  β) Λυπάμαι, έγραφε ένας σοφός στον πρόλογο του βιβλίου του, που δεν μπόρεσα να διαθέσω
  περισσότερο χρόνο, για να τα πω αυτά εδώ με λιγότερα λόγια.
  </p>
  <p>Το μεγαλείο μας...
  Μπροστά στην απεραντοσύνη της γης ο καθένας μας είναι σαν ένα σπυρί βρώμης στη στέπα.
  Κι η γη, με τη σειρά της, είναι μέσα στο ηλιακό σύστημα σαν ένα λιθάρι στην έρημο. Κι ο
  μεγάλος ήλιος με τους πλανήτες του δεν είναι παρά λίγοι κόκκοι άμμου ανάμεσα στους
  γίγαντες ήλιους του γαλαξία. Κι ο ίδιος ο γαλαξίας δεν είναι παρά μια μικρή νησίδα μέσα στο
  πλήθος από αστρικά αρχιπελάγη. Σε αυτή την αφάνταστη απεραντοσύνη, ο άνθρωπος είναι
  μόλις κάτι πιο πολύ από το τίποτε. Κι όμως, ενώ λίγο απέχουμε από το μηδέν, φέρουμε μέσα
  μας την εικόνα του Θεού κι ολόκληρος ο παράδεισος είναι κλεισμένος στο στήθος μας. Όπως
  λέει ο Κύριος "η Βασιλεία του Θεού εντός υμών εστί". (Τζιοβάνι Παπίνι)
  </p>
  <p>Διηγούνται πως κάποτε ο Μιχαήλ Άγγελος συνάντησε στον δρόμο του παραπεταμένη μια
  πέτρα ογκώδη, την οποία ζήτησε να τη μεταφέρουν στο εργαστήρι του. "Τι τη θέλεις;", τον
  ρώτησαν. "Μέσα στην πέτρα αυτή - απάντησε - κρύβεται ένας άγγελος, που πρέπει να τον
  ελευθερώσω". Κάθισε ο καλλιτέχνης κι έπλυνε και καθάρισε την άμορφη αυτή πέτρα κι
  άρχισε πότε να την πελεκάει με τη σμίλη και πότε να τη στρογγυλεύει με το γλύφανο. Έπειτα
  από καιρό καλούσε τους φίλους του να αποθαυμάσουν τον κρυμμένο στην πέτρα εκείνη
  άγγελο, που η δαιμόνια σμίλη του απεκάλυψε. Το ίδιο συμβαίνει και με κάθε ψυχή.
  </p>
  <p>Ρώτησαν κάποτε την αυτοκράτειρα Θεοδώρα, τη σύζυγο του Ιουστινιανού, γιατί τιμούσε
  περισσότερο από τον πατέρα της τον πνευματικό της Ιωαννίκιο, αναφέροντας πάντα το όνομά
  του με δάκρυα στα μάτια, παρόλο που είχαν περάσει πολλά χρόνια από τον θάνατό του. Κι η
  ευσεβής αυτοκράτειρα αποκρίθηκε: "Γιατί ο πατέρας μου, φέρνοντάς με στη ζωή, με έκανε να
  κατεβώ από τον Ουρανό στη γη, ενώ ο Ιωαννίκιος, με τις συμβουλές του και το άγιο
  παράδειγμά του, με κάνει να αναβαίνω από τη γη στον Ουρανό".
  </p>
  <p>Η εξουσία δεν είναι καν θεσμικό πράγμα. Είναι ένα είδος προσέγγισης των πραγμάτων
  από τη θέση που είσαι. Προσέγγισης, η οποία συνήθως σε κάνει να νομίζεις πως είσαι κάτι άλλο από αυτό που πραγματικά είσαι. Άρα δεν ενδιαφέρει η εξουσία. Εκείνο που ενδιαφέρει
  είναι η θέση στην οποία βρίσκεσαι και αν μπορείς από αυτή τη θέση να έχεις μια
  συμπερασματική σχέση τόσο με το παρελθόν όσο και με τον κόσμο, μέσα στον οποίο οφείλεις
  να κάνεις μαζί με άλλους μια κρίσιμη μάζα, ώστε να πάτε παραπέρα. Και το μέλλον
  οπωσδήποτε και πάντα θα είναι μέλλον κρίσιμης μάζας. (Ελένη Γλύκατζη-Αρβελέρ)
  </p>
  <p>Για να επιτευχθεί η αγάπη στον γάμο, είναι ανάγκη οι σύζυγοι να επιδιώξουν τη μεταξύ
  τους συνεργασία και την προαγωγή όχι της προσωπικής τους ευημερίας, αλλά της ευημερίας
  της ανθρωπότητας.
  </p>
  <p>Να μην παίρνουμε ως μέτρο μας τους αδύνατους ανθρώπους, αλλά να διευρύνουμε την
  ύπαρξή μας στο μέτρο της εντολής της αγάπης. Αν πάρουμε ως μέτρο μας τους αδύνατους
  ανθρώπους, θα πέσουμε στην άβυσσο της υπερηφάνειας, αλλά αν διευρύνουμε την ύπαρξή
  μας στο μέτρο της αγάπης, θα φθάσουμε στο ύψος της ταπεινοφροσύνης.
  </p>
  <p>Η συζυγική αγάπη αναπτύσσεται πραγματικά, όταν βαθαίνει η κατανόηση και οξύνεται η
  ευαισθησία του ενός συζύγου για τον άλλον. Και αυτό προϋποθέτει μια βελτιωμένη
  επικοινωνία μεταξύ τους.
  </p>
  <p>Δεν υπάρχει τίποτα τόσο απόλυτα θετικό, ώστε να μην αμαυρώνεται από κάποια
  αρνητικά στοιχεία, που μπορούν εύκολα να προκαλέσουν άγχος, αν υπερτονισθούν. Και δεν
  υπάρχει τίποτα που να είναι τόσο αρνητικό, ώστε να μην έχει κάποια αχτίδα ελπίδας.
  </p>
  <p>Καμιά εξωτερική συνθήκη δεν μπορεί να δώσει τόση σιγουριά, όσο η πλήρης
  εμπιστοσύνη του ενός συζύγου προς τον άλλον. Και κανένα εξωτερικό χτύπημα δεν
  καταβάλλει τόσο έναν άνθρωπο, όσο το χτύπημα που δέχεται μέσα στο σπίτι του.
  </p>
  <p>Τα πιο επιτυχημένα ζευγάρια είναι εκείνα στα οποία οι σύζυγοι βρίσκουν την
  ικανοποίησή τους στην από κοινού επιδίωξη ενός προορισμού, που πιστεύουν βαθιά ότι είναι
  κοινός και για τους δύο. Όσοι σύζυγοι συμμετέχουν γνήσια στη ζωή της Εκκλησίας, βρίσκουν
  την ιδεώδη ικανοποίηση αυτής της ανάγκης.
  </p>
  <p>Μια
  υγιής
  οικογενειακή
  ζωή
  δεν
  χαρακτηρίζεται
  ούτε
  από
  αντικοινωνική
  αποκλειστικότητα ούτε από ψυχαναγκαστική υπερκοινωνικότητα. Αλλά οι άνθρωποι που τη
  ζουν πραγματώνουν την εκκλησιαστικότητά τους τόσο μέσα στην οικογένεια όσο και στην
  ευρύτερη κοινότητα.</p>
  <p>Η αγάπη είναι αφοσίωση και διάθεση προσφοράς.</p>
  <p>Όσο περισσότερο σηκώνει κανείς τα βάρη των άλλων, τόσο περισσότερο αυξάνει τη
  δύναμή του. Και ο πιο κερδισμένος είναι αυτός που είναι υπηρέτης όλων.
  </p>
  <p>Η βιβλική παράδοση δεν θέλει τον άνθρωπο εγκεφαλικό, λογοκρατούμενο, χωρίς πάθος,
  αλλά τον θέλει χωρίς εγωκεντρικό πάθος.
  </p>
  <p>Η ουσία της αρετής είναι να διαλέγει ο άνθρωπος το πάθος του παρά το πάθος να
  διαλέγει εκείνον.
  </p>
  <p>Η έλξη που υπάρχει στο να παραδίδεται κανείς στον όχλο βρίσκεται στο ότι δοκιμάζει έντονη συγκίνηση χωρίς αίσθημα απομόνωσης και χωρίς εκείνο το αφόρητα κουραστικό
  βάρος της προσωπικής ευθύνης. Αυτή την αναλαμβάνει η ομαδική λογική του παραλογισμού.</p>
  <p>Ο έρωτας είναι διασταύρωση θνητότητας και αθανασίας.</p>
  <p>Το δόσιμο στον έρωτα στοιχίζει πολλαπλά στον άνθρωπο και γι’ αυτό ο έρωτας χρειάζεται
  ασφαλώς αρετή, αλλά προπαντός τόλμη. Όπως άλλωστε χρειάζονται αυτά σε κάθε
  δημιουργία.
  </p>
  <p>Ένας λόγος που, όπως λένε, ο γάμος σκοτώνει τον έρωτα είναι ότι ο έρωτας, όταν τον
  αντιλαμβάνεται κανείς ως τη χυδαία τελικά έκφραση του σώματος, δεν μπορεί να ζήσει στον
  χώρο της νομιμότητας.
  </p>
  <p>Αυτός που δεν μπορεί να στηρίξει την προσωπική του υπόσταση δεν μπορεί να
  συμμετάσχει σε μια γνήσια σχέση.</p>
  <p>Οι βρισιές δεν είναι χαρακτηριστικό του θυμού, αλλά της μικροψυχίας.</p>
  <p>Είναι αποφασιστικής σημασίας στα πρώτα χρόνια του γάμου να βρουν οι σύζυγοι μια
  ισορροπημένη γκάμα δραστηριοτήτων και αξιών που να δίνει στην ύπαρξη νόημα και σκοπό
  και που να μην είναι μια απόδραση από τη ζωή.
  </p>
  <p>Για μια σύγκρουση οφείλουμε να βρίσκουμε την κατάλληλη στιγμή, να σεβόμαστε τα μη
  διαπραγματεύσιμα όρια και τα τρωτά σημεία του άλλου και να λογομαχούμε μόνο για ό,τι
  μπορεί να αλλάξει. Επίσης οφείλουμε να μην απομακρυνόμαστε από το θέμα.
  </p>
  <p>Συγνώμη είναι η δυνατότητα, όταν δεχθεί κανείς ένα χτύπημα, να το συγχωρέσει και να
  το ξεχάσει, χωρίς να ζητήσει εκδίκηση και χωρίς να διατηρήσει μνησικακία.
  </p>
  <p>Πέρα από την ύπαρξη επικοινωνίας στον γάμο, είναι απαραίτητο να υπάρχει μια λογική
  αναλογία στα συστήματα αξιών των συζύγων. Αν βασικά θέλουν διαφορετικά πράγματα, δεν
  θα δημιουργήσουν ποτέ μια στενή σχέση, όσο κι αν είναι ειλικρινείς και έντιμοι μεταξύ τους.
  Γι’ αυτό είναι απόλυτα απαραίτητο πριν από τον γάμο να ξέρουν οι σύζυγοι ο ένας το
  σύστημα αξιών του άλλου.
  </p>
  <p>Στις υγιείς σχέσεις ο καθένας μπορεί να λέει τι αισθάνεται, τι νομίζει και τι μπορεί να
  διαπραγματευτεί για την προσωπική του ανάπτυξη, χωρίς να καταστρέφει τον εαυτό του, τον
  άλλον ή τη σχέση.
  </p>
  <p>Ενώ η απώθηση της οργής μπορεί να δημιουργήσει μια ιδιαίτερα επικίνδυνη για τις
  ανθρώπινες σχέσεις πικρία και μνησικακία, η εκτόνωση της οργής μπορεί να ανοίξει τον
  δρόμο για θετικά συναισθήματα.
  </p>
  <p>Στον γάμο η απόσυρση και η αποφυγή αντιμετώπισης μιας διαφοράς δημιουργεί κρίσεις
  ή ακόμη και συμφορές, χωρίς την παραμικρή λογομαχία.
  </p>
  <p>Σιωπηλές πικρίες, που συνήθως υποκαίουν, τελικά θα ξεσπάσουν και θα καταστρέψουν
  την οικογένεια ή τουλάχιστον θα στοιχίσουν στον σιωπηλό σύζυγο την υγεία του.
  </p>
  <p>Οι άνθρωποι δεν γίνονται καλύτεροι όταν τους απορρίπτουμε, αλλά όταν τους
  αποδεχόμαστε.</p>
  <p>Αυτό από το οποίο σε τελική ανάλυση εξαρτάται η καταπολέμηση της οργής είναι το πόσο
  αποδεχόμαστε χωρίς όρους τους άλλους.
  </p>
  <p>Τίποτε δεν είναι από μόνο του κακό. Ούτε τα υλικά αγαθά ούτε η ηδονή είναι από μόνα
  τους κακά. Όλα είναι δώρα του Θεού, που μπορεί να τα κάνει κακά η ανθρώπινη προαίρεση.</p>
  <p>Να επιδιώκουμε την εκρίζωση του πάθους της οργής.</p>
  <p>Εφόσον η οργή εξακολουθεί να υπάρχει, αυτό που μπορεί να κάνει ο άνθρωπος είναι η
  έντιμη και εποικοδομητική έκφρασή της.
  </p>
  <p>Η εκρίζωση του πάθους της οργής ή ακόμη και ο έλεγχος της οργής δεν έχουν τίποτε κοινό
  με την απώθηση της οργής.
  </p>
  <p>Η εποικοδομητική κριτική δεν γίνεται με επικριτικό, ηθικιστικό, αυτοδικαιωτικό και
  εξευτελιστικό τρόπο, γιατί αυτός ο τρόπος αποκλείει αποφασιστικά την επικοινωνία.
  </p>
  <p>Εφόσον είμαστε κακομαθημένα παιδιά, είμαστε ευερέθιστοι και νομίζουμε ότι ο κόσμος
  μάς χρωστάει όσα επιθυμούμε.
  </p>
  <p>Από τον ανέντιμο και βρώμικο πόλεμο της ψεύτικης ειρήνης είναι προτιμότερος ένας
  έντιμος πόλεμος.
  </p>
  <p>Η γυναίκα έχει τη δυνατότητα να "ρυθμίζει" εκείνον από τον οποίο ο Ιωάννης ο
  Χρυσόστομος περιμένει να είναι ο "ρυθμιστής" της οικογένειας, δηλαδή τον άνδρα.
  </p>
  <p>Για να υπάρξει επικοινωνία στον γάμο, χρειάζεται να ειπωθούν λόγια που είναι φορείς
  συναισθημάτων και ιδεών και με τα οποία οι σύζυγοι συμμετέχουν ο ένας στην εσωτερική
  ζωή του άλλου, χωρίς όμως υπερβολές.</p>
  <p>Δεν υπάρχουν κακοί άνθρωποι, αλλά κακές πράξεις.</p>
  <p>Εάν το ίδιον του άνδρα είναι να ενεργεί, το ίδιον της γυναίκας είναι να υπάρχει.</p>
  <p>Το πρωτείο του άνδρα δεν είναι ούτε υπεροχή, ούτε εξουσία, ούτε κυριαρχία, αλλά είναι
  λειτούργημα. Είναι πρωτείο ευθύνης, διακονίας και αγάπης.
  </p>
  <p>Η ιεραρχία είναι η ολοκληρωτική αμοιβαία αναγνώριση των προσώπων στις μοναδικές
  τους προσωπικές ιδιότητες, στη μοναδική τους θέση και λειτουργία σε σχέση προς τα άλλα
  πρόσωπα, στη δυναμική και μοναδική τους κλήση μέσα στη συνοδική ζωή.
  </p>
  <p>Η αληθινή συνοδικότητα, η ενότητα των πολλών, είναι από την ίδια τη φύση της
  ιεραρχική.</p>
  <p>Η διαφορά του άνδρα με τη γυναίκα είναι αυτό που φέρνει την ισοτιμία μεταξύ τους.</p>
  <p>Η όντως σχέση είναι η ένωση με τον άλλον διαμέσου της ελεύθερης αγάπης. Σε αυτή τη
  σχέση ο Θεός θέλει να οδηγήσει τον άνθρωπο χρησιμοποιώντας τον σαρκικό έρωτα. Για να
  πραγματοποιήσει ο άνθρωπος αυτή τη σχέση, είναι απαραίτητο να υπερβεί τις άλλες σχέσεις
  που δεν είναι αποτέλεσμα της ελεύθερης επιλογής του, αλλά ενστικτώδους έλξης και
  ανάγκης.
  </p>
  <p>Η προσπάθεια ενός συζύγου να κυριαρχεί πάνω στον σύντροφό του δείχνει περιφρόνηση
  για την προσωπικότητα του συντρόφου του και η δουλική υποχώρηση του άλλου δείχνει περιφρόνηση του ίδιου του εαυτού του.</p>
  <p>Ο άνδρας οφείλει να αγαπά τη γυναίκα του και η γυναίκα οφείλει να τον υπακούει.</p>
  <p>Η μεταστροφή της καρδιάς δεν είναι τόσο εύκολη όσο η μεταστροφή του νου.</p>
  <p>Επικοινωνία στον γάμο τελικά είναι να μοιράζονται οι σύζυγοι την καθημερινότητα.</p>
  <p>Η εσωτερική γαλήνη και η απουσία φραγμών στην επικοινωνία εμπνέουν εμπιστοσύνη.</p>
  <p>Το σώμα είναι φθαρτό, δεν είναι όμως φθορά.</p>
  <p>Το σώμα είναι θνητό, δεν είναι όμως θάνατος.</p>
  <p>Το σώμα είναι ανάμεσα στη φθορά και στην αφθαρσία.</p>
  <p>Εξουσιαστής του σώματος του άνδρα είναι η γυναίκα.</p>
  <p>Αυτό που ενώνει δύο ανθρώπους είναι η ταύτιση σε μια υπαρξιακή προοπτική.</p>
  <p>Η απομόνωση είναι το αποτέλεσμα του φόβου της απόρριψης.</p>
  <p>Η ζωή είναι δυνατότητα επικοινωνίας.</p>
  <p>Η ζωή είναι ένα σύνολο σχέσεων.</p>
  <p>Η ζωή είναι σχέση.</p>
  <p>Βασικό στοιχείο σε μια σχέση θα πρέπει να είναι η κοινή αναφορά στον Θεό.</p>
  <p>Η δυνατότητα ύπαρξης είναι μέσα στη συνύπαρξη. Πρότυπο συνύπαρξης είναι η Αγία
  Τριάδα.</p>
  <p>Η συμβίωση είναι προϋπόθεση της επιβίωσης.</p>
  <p>Οι έξυπνοι συνήθως πιστεύουν ότι η αλήθεια είναι προϊόν ανακάλυψης έπειτα από μια
  έντονη διεργασία του νου. Γι’ αυτό αποτυγχάνουν.</p>
  <p>Η γνώση (κοσμική ή εκκλησιαστική) είναι καλή, όταν δεν υπερβαίνει τα όριά της.</p>
  <p>Πιο εύκολα σώζεται αυτός που αμάρτησε με το κορμί του παρά αυτός που αμάρτησε με
  το πνεύμα του. Η αμαρτία του πνεύματος δηλώνει έπαρση.
  </p>
  <p>Μιλώ σοβαρά, όταν προτείνω να απονείμουμε νομικά δικαιώματα στα δάση, τους
  ωκεανούς, τα ποτάμια και τα άλλα "φυσικά αντικείμενα", στην πραγματικότητα στο φυσικό
  περιβάλλον ως σύνολο. (Christopher Stone, 1972)
  </p>
  <p>Έχουν άραγε οι άνθρωποι ηθικές υποχρεώσεις απέναντι στα βράχια; Την εποχή κατά την
  οποία μια τέτοια ερώτηση δεν θα φαίνεται πια γελοία, θα βρισκόμαστε στα πρόθυρα της
  αλλαγής των αξιών. Η αλλαγή αυτή θα καταστήσει δυνατή τη λήψη μέτρων που θα μας
  βοηθήσουν να αντιμετωπίσουμε την εντεινόμενη οικολογική κρίση. Ας ελπίσουμε μόνο ότι ο
  χρόνος που απομένει είναι αρκετός. (Lyn White Jr., 1973)</p>
  <p>Το πρόβλημα της παιδείας είναι κυρίως πρόβλημα δασκάλου.</p>
  <p>Ο αληθινός δάσκαλος είναι ανθρωποποιός. (Άγιος Αντώνιος)</p>
  <p>Η εξουσία δεν είναι κατεξουσιασμός, αλλά δυνατότητα θεραπείας του άλλου. Άρα η
  εξουσία είναι αντίθετη με τον κατεξουσιασμό.</p>
  <p>Ο νόμος είναι σύμπτωμα της αμαρτίας.</p>
  <p>Οι νόμοι είναι το αντίθετο των σχέσεων.</p>
  <p>Οι σχέσεις είναι χαρακτηριστικό της κοινωνίας προσώπων.</p>
  <p>Η Εκκλησία δεν είναι κοινωνία ατόμων. Είναι κοινωνία προσώπων.</p>
  <p>Σύμφωνα με την Ορθοδοξία οφείλουμε να αγαπάμε τη ζωή μας αλλά μαζί με αυτήν και
  τον Χριστό.
  </p>
  <p>Επιστροφή στην αλήθεια δεν σημαίνει αναμαρτησία. Σημαίνει παραδοχή της
  αμαρτωλότητάς μας και μετάνοια.</p>
  <p>Η ομορφιά δεν είναι απάτη, παρά βρίσκεται στην κυριαρχία της αλήθειας. (Πλάτων)</p>
  <p>Είναι πιο κοντά στη σωτηρία αυτός που δεν έρχεται καθόλου στην Εκκλησία από αυτόν
  που έρχεται στην Εκκλησία και βλέπει τον Θεό ως φακίρη.
  </p>
  <p>Στη Δύση (Ευρώπη) κεντρική θέση έχουν το άτομο και οι πράξεις. Στην Ανατολή
  (Ορθοδοξία) κεντρική θέση έχουν οι σχέσεις.
  </p>
  <p>Το ευρωπαϊκό πνεύμα έχει τον ορθολογισμό, ενώ το ορθόδοξο πνεύμα έχει την απλότητα
  και την ευλάβεια.
  </p>
  <p>Πιο πολύ κουράγιο παίρνουμε από κάποιον αδύναμο, όπως ο εσταυρωμένος Χριστός,
  παρά από κάποιον δυνατό.
  </p>
  <p>Ταπείνωση είναι ο λογισμός μου να μου λέει άλλα κι εγώ να κάνω άλλα, γιατί κατά βάθος
  θέλω άλλα.</p>
  <p>Ο Θεός έχει την άκρα ευγένεια. Τον καλείς κι έρχεται. Τον διώχνεις και φεύγει.</p>
  <p>Αν διαρκώς κρίνεις τους άλλους, δεν σου μένει καιρός να τους αγαπήσεις.</p>
  <p>Αυτός ο κόσμος λυτρώνεται και σώζεται κάθε φορά που ένας άνθρωπος ανταποκρίνεται
  στο θεϊκό δώρο, το αποδέχεται και ζει με αυτό.</p>
  <p>Σοφία του ανθρώπου είναι να επιθυμεί τα πάντα εν Χριστώ.</p>
  <p>Η αρχή της ιεραρχίας συνεπάγεται την ιδέα της υπακοής αλλά όχι της υποταγής, γιατί η
  υπακοή στηρίζεται σε μια προσωπική σχέση, ενώ η υποταγή είναι από τη φύση της μια
  απρόσωπη σχέση.
  </p>
  <p>Η γνώση της αλήθειας είναι αυτή που μας καθιστά αληθινά ελεύθερους και αληθινά
  υπάκουους.</p>
  <p>Η μοναδική ελευθερία είναι η υπακοή όλων σε όλους.</p>
  <p>Η Εκκλησία είναι η αποκατεστημένη ζωή, η τέλεια κοινωνία, η αληθής σύνοδος.</p>
  <p>Σκοπός της Εκκλησίας είναι η σωτηρία του κόσμου.</p>
  <p>Η πίστη είναι περισσότερο περιγραφή παρά ορισμός, γιατί είναι μια αναζήτηση της
  έκφρασης της ζωντανής εμπειρίας της Εκκλησίας, μια αναζήτηση της πραγματικότητας και όχι
  των προτάσεων.
  </p>
  <p>Η Αλήθεια πάντα δημιουργεί ταπείνωση. Η υπερηφάνεια σε όλες τις μορφές και τις
  εκφράσεις της είναι πάντοτε ξένη προς την Αλήθεια και παραμένει πάντοτε αμαρτία.
  </p>
  <p>Το άγχος είναι απόδειξη των παθών μας. Όταν ο άνθρωπος γνωρίσει ποιο είναι το
  βαθύτερο νόημα της ζωής, τότε φεύγει όλο το άγχος του. Όταν βλέπουμε έναν άνθρωπο που φαίνεται ότι τα έχει όλα να έχει άγχος, τότε του λείπει ο Θεός.
  </p>
  <p>Η δική μου κακότητα συμβάλλει στο παγκόσμιο κακό. Η δική μου μετάνοια συμβάλλει στο
  παγκόσμιο καλό.
  </p>
  <p>Αμαρτία είναι και η καθημερινή μιζέρια και νωθρότητα. Αμαρτία είναι και το να μη
  χαίρεσαι. Αυτά κάποια στιγμή θα οδηγήσουν σε πιο χονδροειδείς αμαρτίες.</p>
  <p>Η προσευχή μας είναι μια κοινωνική πράξη.</p>
  <p>Ο κόσμος ζει με τη θλίψη του παρελθόντος και με το άγχος του μέλλοντος. Ο χρόνος του
  αληθινού χριστιανού είναι το τώρα.
  </p>
  <p>Ο Θεός δεν είναι θαυματοποιός, αλλά θαυματουργός. Μας έδωσε την ελευθερία και
  εργάζεται το θαύμα μέσα μας.</p>
  <p>Τα λόγια μας συνήθως είναι εγκεφαλολογίες και φιλολογίες παρά θεολογίες.</p>
  <p>Πριν ρωτήσεις τον πνευματικό σου τι να κάνεις, ρώτησε τον εαυτό σου τι θέλεις.</p>
  <p>Η πραγματική ανάπαυσή μας γεννιέται από την ανάπαυση του άλλου.</p>
  <p>Εγωισμός είναι να θεωρώ τον εαυτό μου κέντρο του κόσμου, αδιαφορώντας ή
  περιφρονώντας την ύπαρξη του άλλου.</p>
  <p>Η τελειότητα των τελείων είναι ατελεύτητος.</p>
  <p>Η κακότητα είναι φθορά και στατική κατάσταση.</p>
  <p>Οι κοσμικοί κοιτάζουν η αυλή να είναι καθαρή, ενώ οι πνευματικοί κοιτάζουν το σπίτι να
  είναι καθαρό.</p>
  <p>Η κοσμική επιτυχία είναι αποτυχία πνευματική.</p>
  <p>Η αλήθεια δεν είναι προϊόν ανακάλυψης ούτε προϊόν εγκεφαλικής διεργασίας. Η αλήθεια
  είναι διαδικασία προσωπικής συνάντησης με τον Θεό και γεύσης του Θεού.</p>
  <p>Δεν υπάρχουν κακά υλικά και έργα, αλλά υλικά και έργα που δεν είναι εξαγιασμένα.</p>
  <p>Κάνε ό,τι θέλεις, αρκεί να διατηρείς τη μνήμη του Θεού μέσα σου.</p>
  <p>Η αγάπη είναι θυσία.</p>
  <p>Η αγάπη επιβάλλει την εγκατάλειψη όλων των δικαιωμάτων μας, γιατί η άσκηση ενός
  δικαιώματος μπορεί να οδηγήσει τον αδελφό σε απώλεια της ψυχής και πνευματικό θάνατο.
  </p>
  <p>Ο σκοπός του γάμου είναι οι δύο σύντροφοι να συμπορεύονται στη ζωή έτσι, ώστε ο Θεός
  να γίνεται ορατός μέσα τους.</p>
  <p>Δεν μπορεί να αντέξει ένας έρωτας, αν δεν έχει κίνηση προς τον Θεό.</p>
  <p>Από τη στιγμή που γίνεται πόλεμος, ο στρατός έχει ήδη αποτύχει στον πρώτο του στόχο,
  που είναι η αποτροπή του πολέμου. (Ε. Τσίρκας)
  </p>
  <p>Μορφωμένος δεν είναι αυτός που έχει πολλές γνώσεις, αλλά αυτός που μπορεί να
  καθαρίσει τον εαυτό του από τα πάθη.
  </p>
  <p>Ο άνθρωπος σώζεται με τη χάρη του Θεού. Η άσκηση είναι συγκατάθεση της ελευθερίας
  μας στο πλησίασμα του Θεού.
  </p>
  <p>Όσοι είναι οι άνθρωποι, τόσες είναι και οι κατηγορίες στις οποίες αυτοί ανήκουν. Όσες είναι οι στιγμές του κάθε ανθρώπου, τόσες είναι και οι κατηγορίες στις οποίες αυτές ανήκουν.
  (Πατέρες της Εκκλησίας, Ντοστογιέφσκι, Παπαδιαμάντης)
  </p>
  <p>Τα επτά που δεν πρέπει να έχουμε:
  -- Πλούτο χωρίς μόχθο.
  -- Πολιτική χωρίς αρχές.
  -- Απόλαυση χωρίς συναίσθημα.
  -- Γνώση χωρίς χαρακτήρα.
  -- Εμπόριο χωρίς ήθος.
  -- Επιστήμη χωρίς ανθρωπιά.
  -- Λατρεία χωρίς θυσία. (Μαχάτμα Γκάντι)</p>
  <p>Οποιαδήποτε πράξη έχει λόγο ζωής δεν είναι αμαρτία.</p>
  <p>Δεν υπάρχει μεγαλύτερη αμαρτία από την ηθική αυτάρκεια.</p>
  <p>Δεν αρκεί η Ορθοδοξία. Χρειάζεται και η ορθοπραξία.</p>
  <p>Ηθικισμός είναι να ενεργώ κατά το φαίνεσθαι, όχι κατά το είναι.</p>
  <p>Η πνευματική ζωή έχει ωδίνες. Είναι μια γέννα. Γεννιέται ο Χριστός μέσα μας.</p>
  <p>Βασικά προβλήματα του ανθρώπου σήμερα είναι η έλλειψη προσανατολισμού και η
  ακινησία.</p>
  <p>Η νηστεία δεν είναι σωματοκτόνος, αλλά παθοκτόνος. Το σώμα είναι τίμιο.</p>
  <p>Οι κυριότεροι λόγοι των συγκρούσεων είναι τα δικαιώματα και οι βεβαιότητες.</p>
  <p>Η πρόληψη είναι η γενέθλια γη της θεραπείας.</p>
  <p>Η αυτοκριτική και ο καθαρός διάλογος ζεσταίνουν τους μυστικούς σπόρους της λύσης,
  δηλαδή της λύτρωσης.
  </p>
  <p>Η φθορά του νοήματος της ελευθερίας σημαίνει φθορά της ουσίας του ανθρώπου και
  ταυτόχρονα οδηγεί στη διάλυση της ζωής.
  </p>
  <p>Στα πρώτα βήματα της πνευματικής ζωής βοηθάνε πολύ: α) το να έχουμε συναίσθηση της
  κενότητάς μας και β) το να ασκούμαστε σωματικά.</p>
  <p>Τα κακά συναισθήματά μας οφείλουμε να τα θεραπεύουμε.</p>
  <p>Πρόσωπο είναι μόνο αυτός που προσεγγίζει τον άλλον αγαπητικά εν ελευθερία.</p>
  <p>Το φάρμακο γι’ αυτόν που είναι μέσα στην αμαρτία είναι να μην απελπίζεται. Το
  φάρμακο γι’ αυτόν που είναι μακριά από την αμαρτία είναι να μην εμπιστεύεται τον εαυτό
  του.</p>
  <p>Αυτό που μας σώζει δεν είναι οι αρετές μας, αλλά ο Σταυρός του Χριστού.</p>
  <p>Αν δεν έχεις πονέσει, δεν έχεις γνήσια χαρά.</p>
  <p>Ο άνθρωπος έχει ειρήνη μέσα του, όταν δεν κρίνει, δηλαδή όταν δεν χρησιμοποιεί την
  κρίση του.
  </p>
  <p>Η κρίση (άρα και η κατάκριση) είναι πράξη αντικοινωνική και άρα δεν είναι προς το
  συμφέρον του ανθρώπου, που είναι κοινωνικός από τη φύση του.</p>
  <p>Αυτός που είναι καθαρός βλέπει και τους άλλους καθαρούς.</p>
  <p>Η αμαρτία δεν είναι παράβαση, αλλά τρόπος ζωής που προκαλεί ζημιά.</p>
  <p>Σκοπός του γάμου δεν είναι η οικογένεια, αλλά η περίσωση της αγάπης. Το μυστήριο του
  γάμου δεν είναι μυστήριο οικογένειας, αλλά μυστήριο αγάπης.</p>
  <p>Προφήτης δεν είναι αυτός που προβλέπει απλά, αλλά αυτός που μαρτυρεί την αλήθεια.</p>
  <p>Η πρόταση της Εκκλησίας δεν είναι να γίνουμε ευτυχισμένοι, αλλά να βρούμε τη χαρά.
  Αυτό προϋποθέτει τη σταύρωση του εαυτού μας.</p>
  <p>Αρσενικότητα είναι η πρόταση. Θηλυκότητα είναι η αποδοχή της πρότασης.</p>
  <p>Όπως το ζωγραφισμένο νερό δεν θεραπεύει τη δίψα, έτσι και ο διδάσκων που δεν έχει
  κτήμα την αρετή δεν τη μεταδίδει στους άλλους.
  </p>
  <p>Σε εκείνους που έχουν δυνατούς πειρασμούς ο Θεός μέλλει να δώσει τη σοφία και τη
  χάρη Του.</p>
  <p>Όποιος πάσχει για τη δικαιοσύνη γίνεται κοινωνός των παθημάτων του Χριστού.</p>
  <p>Όποιος ζητάει την τιμή, αυτή του φεύγει. Όποιος αποφεύγει την τιμή, αυτή τον ακολουθεί
  και γίνεται κήρυκας της ταπείνωσής του.</p>
  <p>Η ευλογία γεννά ευλογία και η κατηγορία γεννά κατηγορία.</p>
  <p>Μίλησε ως μαθητευόμενος και όχι ως δάσκαλος. Σε κάθε πράγμα νόμιζε ότι έχεις ανάγκη
  διδαχής και θα βρεθείς σοφός σε όλη σου τη ζωή.
  </p>
  <p>Η γενναιότητα της καρδιάς αποκτάται από την πολλή πίστη στον Θεό και η πίστη
  αποκτάται από την ταπεινή καρδιά.</p>
  <p>Φιλάρετος είναι εκείνος που μετά χαράς δέχεται τα κακά που ακολουθούν την αρετή.</p>
  <p>Χαμήλωνε τον θυμό σου, για να μη χάνεις το μυαλό σου. (Γρηγόριος ο Θεολόγος)</p>
  <p>Εκείνος που φροντίζει για την αρετή είναι επόμενο να έχει πολλούς εχθρούς.</p>
  <p>Ο καθαρός στην ψυχή εκφέρει λόγους πνευματικούς. Αντίθετα, ο κυριευμένος από τα
  πάθη ομιλεί εμπαθώς, ακόμη κι όταν διαλέγεται για πνευματικά θέματα.
  </p>
  <p>Εκείνος που ταράσσεται εύκολα, συχνά ή έντονα να μη διδάσκει τους άλλους, διότι
  στερείται ψυχικής υγείας.</p>
  <p>Όποιος δεν νικά στα μικρά δεν μπορεί να νικήσει ούτε στα μεγάλα.</p>
  <p>Ο ασθενής κατά την ψυχή που διορθώνει τους άλλους μοιάζει με τυφλό που δείχνει στους
  άλλους τον δρόμο.</p>
  <p>Να μη λυπούμαστε, όταν σφάλλουμε σε κάτι, αλλά όταν επιμένουμε στο σφάλμα μας.</p>
  <p>Καθαρός στην καρδιά είναι εκείνος που βλέπει όλους τους ανθρώπους καλούς. Επίσης και
  αυτός που, από απλότητα και ακακία, μοιάζει με νήπιο.</p>
  <p>Η αμαρτία πολλές φορές είναι πράξη αδεξιότητας-αστοχίας και όχι πράξη συνείδησης.</p>
  <p>Η Εκκλησία, ως σώμα Χριστού, ενδιαφέρεται για τη σωτηρία όλων. Δεν ενδιαφέρεται να
  συγκεντρώνει πλήθη οπαδών ή καταγεγραμμένων μελών. Η Εκκλησία δεν είναι ένα μαζικό
  κοινωνικό κίνημα. Είναι κάλεσμα σε ελεύθερη και αγαπητική κοινωνία συνειδητοποιημένων προσώπων, παιδιών του Θεού.
  </p>
  <p>Οι γυναίκες στρεσάρονται από ευρύτερο φάσμα ερεθισμάτων απ’ ό,τι οι άνδρες, επειδή
  έχουν μια πιο σφαιρική εικόνα της καθημερινότητας. Οι άνδρες έχουν την τάση να
  απομονώνουν ένα γεγονός, ενώ οι γυναίκες να το συνδέουν με πολλά άλλα.</p>
  <p>Καρπός του Αγίου Πνεύματος είναι η Θεανθρωπότητα.</p>
  <p>Στην πνευματική ζωή της αγάπης οι όροι καταργούνται.</p>
  <p>Αυτός που αληθινά αγαπά δίνει στον άλλον το δικαίωμα να τον περιορίζει.</p>
  <p>Αυτά που μας καθιστούν πρόσωπα είναι η αγάπη και η ελευθερία.</p>
  <p>Ελευθερία είναι η διάθεση του ανθρώπου να γίνεται σεβαστή η ιδιαιτερότητά του, η
  επιθυμία του να μην τον χρησιμοποιούν οι άλλοι ως πράγμα.</p>
  <p>Ο νόμος δεν νικάει το κακό.</p>
  <p>Στα διάφορα "γιατί" θα σου απαντήσει ο Χριστός με τον τρόπο που ξέρει και με τον τρόπο
  που εσύ μπορείς να αντιληφθείς. Αρκεί να διατηρείς σχέση μαζί Του.
  </p>
  <p>Σκοπός της εγκατάλειψής μας στον Χριστό είναι να αντικαταστήσει στην καρδιά μας την
  αγωνία του θανάτου με τη χαρά της Ανάστασης.
  </p>
  <p>Η περιοχή μας (Ελλάδα και Τουρκία) θα προκόψει, όταν οι δυο λαοί αρχίσουν να ζητούν
  την ταυτότητά τους όχι μόνο στο παρελθόν αλλά και στο παρόν. Το παρελθόν διαιρεί, ενώ η
  ενεργός μετοχή στο κοινό παρόν ενώνει. Όταν συνειδητοποιηθεί ότι οι μεγάλες διαφορές
  είναι γέννημα του εγκλωβισμού των κοινωνιών στο παρελθόν, τότε θα βρεθούν οι λύσεις.
  </p>
  <p>Εκείνος που μικρός δεν είχε πιάσει ποτέ του μπάλα δεν μπορεί, όταν μεγαλώσει, να
  αξιολογήσει τι σημαίνει "καμπύλη".
  </p>
  <p>Οι βασικοί λόγοι που σήμερα τα ζευγάρια χωρίζουν είναι: α) Γιατί ο ένας από τους δύο
  δεν είναι ώριμος να αντιληφθεί τις υποχρεώσεις του. β) Γιατί παρεμβαίνουν τρίτα πρόσωπα.
  γ) Γιατί η οικονομική δυσπραγία απογοητεύει το ζευγάρι και δεν του επιτρέπει να ζήσει τη
  ζωή που ονειρεύτηκε. δ) Γιατί η διάθεση του κάθε συζύγου να κάνει τη σχέση στερεή είναι
  ελλιπής. ε) Γιατί η εκλογή του συντρόφου έγινε αλόγιστα και επιπόλαια.
  </p>
  <p>Εκείνοι που στην Ελλάδα εμφανίζονται περισσότερο ευάλωτοι και "χαμένοι" μετά από
  ένα διαζύγιο είναι συνήθως οι άνδρες, αφού δεν αντιλαμβάνονται ότι τα πράγματα έχουν
  αλλάξει και δεν κατανοούν την άρνηση της συντρόφου τους για περισσότερους
  συμβιβασμούς και υποχωρήσεις. Αυτό συμβαίνει, διότι ο άνδρας συνεχίζει να παίζει τον ρόλο
  του χρηματοδότη και όχι τον ολοκληρωμένο ρόλο του συντρόφου και πατέρα, με αποτέλεσμα
  να πάσχει από παντελή έλλειψη ωριμότητας και επαφής με την πραγματικότητα.
  </p>
  <p>Τα καλά έργα δεν έχουν ως αποτέλεσμα τη σωτηρία. Τα καλά έργα είναι αποτέλεσμα της
  σωτηρίας.
  </p>
  <p>Μόνο με την αδυναμία μπορεί κανείς να γευτεί την αλήθεια. Η αίσθηση της αδυναμίας
  μας είναι που μας σώζει.
  </p>
  <p>Η μόνη γνήσια ερωτική σχέση είναι αυτή στην οποία δεν διεκδικείς, αλλά δίνεις και μοιράζεσαι.</p>

  <p>Αν δεν σταυρώσεις το θέλημά σου και τη λογική σου, δεν μπορείς να αναστηθείς.</p>

  <p>Ο Θεός παίρνει πάνω Του τις οδύνες του καθενός μας. Μέσα στην αγάπη Του και ως τη
  συντέλεια του κόσμου υποφέρει με τρόπο ανερμήνευτο την οδύνη που βρίσκεται μέσα στον
  καθένα μας.</p>

  <p>Η οικοδόμηση της ευρωπαϊκής ενότητας δεν αφορά μόνο την οικονομία και την άμυνα.
  Απαιτεί μια αναζήτηση πολιτισμικής τάξεως, μια αναζήτηση του νοήματος.</p>

  <p>Το "ψωμί για εμένα" είναι πρόβλημα υλικό, αλλά το "ψωμί για τους άλλους" είναι
  πρόβλημα πνευματικό.</p>
  <p>Ο φόβος καταστρέφει τα όνειρα.</p>
  <p>Η πρωτοτυπία του χριστιανισμού είναι ότι διδάσκει όχι μόνο την αθανασία της ψυχής,
  όπως οι μεγαλύτεροι έλληνες φιλόσοφοι, ούτε την ανάσταση των νεκρών στη συντέλεια του
  χρόνου, όπως σωστά ελπίζουν ιουδαίοι και μωαμεθανοί. Ο χριστιανισμός διδάσκει την εν
  Χριστώ ανάστασή μας ήδη από τώρα. Η αιώνια ζωή αρχίζει από αυτόν τον κόσμο.</p>

  <p>Η εκκλησιαστική συνείδηση οφείλει να είναι ελευθερωμένη από κάθε ιδεολογική δομή,
  κάθε αδρανή αναδίπλωση σε έναν ιδρυματικό τυπικισμό.</p>

  <p>Ο άνθρωπος είναι αχώριστος από όλους τους ανθρώπους ανεξαρτήτως φυλής, φύλου,
  θρησκείας, ιδεολογίας. Ο Θεός, ο δημιουργός των πάντων, για όλους μας σαρκώθηκε μέχρι
  Σταυρού και εν Εαυτώ ανέστησε τους πάντες και τα πάντα.</p>

  <p>Ο θάνατος του Χριστού πάνω στον Σταυρό είναι η κατάκριση της κατάκρισης, η καταδίκη
  της καταδίκης.</p>

  <p>Η κρυμμένη αγωνία του θανάτου προκαλεί τα δύο ριζικά πάθη: την απληστία και την
  αλαζονεία.</p>

  <p>Ο μοναδικός Θεός δεν είναι ένας μοναχικός Θεός. Η ενότητά Του (η Αγία Τριάδα) είναι
  τόσο μεγάλη, ώστε φέρει εν Εαυτή τη δόνηση της αγάπης.</p>

  <p>Κάθε θείο πρόσωπο δεν αποτελεί μέρος της θεότητας, αλλά είναι ένας μοναδικός-
  ασύγκριτος τρόπος να είναι θεός, να δέχεται την ενότητα και να τη δίνει. Το Τρία είναι ένας
  αριθμός "μετα-μαθηματικός", ο οποίος, πάντοτε ταυτόσημος με το Ένα, σημαίνει την άπειρη
  υπέρβαση της αντίθεσης με την πληρότητα της κοινωνίας, όπου καθένας, αντί να αντιτίθεται
  στους άλλους, τους προβάλλει.</p>

  <p>Στα βάθη της Ασίας τονίζεται η ενότητα και στη σύγχρονη Δύση τονίζεται η διαφορά.
  Όμως στην Αγία Τριάδα υπάρχει ταυτόχρονα η ενότητα και η διαφορά. Χάρη στην Αγία
  Τριάδα τα πάντα είναι ενωμένα και διακριτά, ταυτόσημα και αντίθετα, όμοια και ανόμοια. Τα
  αντίθετα κοινωνούν και τα ενωμένα διαφεύγουν τη σύγχυση.</p>
  <p>
  Από το μυστήριο της Αγίας Τριάδας απορρέει ο τρόπος που κατανοούμε τόσο την
  ανθρωπότητα όσο και την Εκκλησία.</p>
  <p>
  Για να είμαι εγώ, χρειάζομαι εσένα. Αν ο ένας δεν βλέπει τον εαυτό του στα μάτια του άλλου, δεν είμαστε πραγματικά ανθρώπινα όντα.</p>
  <p>
  Η κοινωνία δεν χρειάζεται ούτε έναν ολοκληρωτικό κολεκτιβισμό ούτε έναν διαλυτικό
  ατομικισμό, αλλά μια προσφερόμενη συμφωνία μέσα στην ελευθερία της αγάπης.</p>
  <p>
  Το άτομο είναι τελικά μια βιολογική κατηγορία, που υπόκειται στον θάνατο. Το πρόσωπο,
  χωρίς να μπορεί κανείς εντελώς να το διακρίνει, είναι πνευματική κατηγορία αχώριστη από
  τον Θεό και τον πλησίον. Η αγάπη αποτελεί μέρος της ίδιας της δομής του προσώπου.</p>
  <p>
  Η Εκκλησία δεν υπάρχει για τον εαυτό της, αλλά για τη σωτηρία του κόσμου. Και εκφράζει
  πραγματικά το μυστήριο της Αγίας Τριάδας, μόνο αν ο κύκλος της κοινωνίας της διευρύνεται
  αδιάκοπα. Η πίστη στην Αγία Τριάδα μάς στρατεύει επίσης σε μια κοινωνική εργασία σε
  όλους τους τομείς, στις στενές σχέσεις όπως και στις μακρινές, είτε πρόκειται για τον
  συγκεκριμένο πλησίον είτε για τις δομές της κοινωνίας.</p>
  <p>
  Η ελευθερία και η ισότητα είναι αντιφατικές και αυτή η αντίφαση μπορεί να ξεπεραστεί
  μόνο με ένα ισχυρό κύμα αδελφοσύνης, το οποίο δεν μπορεί παρά να έχει χριστιανική
  προέλευση.</p>
  <p>
  Ο Θεός δίνει χωρίς να μετράει και συγχωρεί επίσης χωρίς να μετράει. Δηλαδή δίνει,
  ακόμα κι όταν πιστεύει κανείς πως όλα χάθηκαν και πως δεν υπάρχει διέξοδος πια.</p>
  <p>
  Το ακριβές νόημα της λέξης "συμπάθεια" είναι να νιώθω μαζί με τον άλλον, να μπαίνω
  μέσα στην οδύνη του πάθους του και να τη θεραπεύω, αν η θεραπεία αυτή εξαρτάται από
  μένα, να φέρνω τον άλλον στους δρόμους της ζωής που ξαναρχίζει. Γιατί είμαι υπεύθυνος γι’
  αυτόν.</p>
  <p>Η πραότητα καθαρίζει το βλέμμα μας από την απληστία.</p>
  <p>Ο αδελφός μας είναι η ζωή μας.</p>
  <p>Τελικά, αμαρτία είναι η επιθυμία μας να ζημιωθεί ο άλλος, έστω και μόνο με τον λόγο,
  έστω και μόνο με την περιφρόνηση.</p>
  <p>
  Δεν υπάρχει (πια) βέβηλο και ιερό. Υπάρχει μόνο βεβηλωμένο και εξαγιασμένο.
  Βεβηλωμένο από την παχυλή σκιά του υπερτροφικού μας εγώ, εξαγιασμένο από το πανταχού
  παρόν φως του μεταμορφωμένου Χριστού.</p>
  <p>
  Η διαφήμιση είναι περίπου το αντίστροφο της νηστείας. Η διαφήμιση έχει την τάση να
  πολλαπλασιάζει τις ανάγκες του ανθρώπου. Ο εκούσιος περιορισμός επιτρέπει την αδελφική
  μοιρασιά, ευνοεί τη δικαιοσύνη, απαιτεί την αγάπη.</p>
  <p>
  Η ορμή της φύσης, εκτροχιασμένη και αποκλεισμένη στις οδούς που δεν οδηγούν στο
  "καθ’ ομοίωσιν" προκαλεί τα πάθη. Η ίδια η ορμή στην κίνηση προς το "καθ’ ομοίωσιν"
  προκαλεί τις αρετές. Δεν μας ζητείται να ξεριζώσουμε τις φυσικές δραστηριότητες από τον
  εαυτό μας και να τις καταστρέψουμε, αλλά να τις καθάρουμε.</p>
  <p>
  Να κοιτάμε τη φύση με τον σεβασμό και τον ευλαβικό φόβο, με τα οποία βλέπουμε μια
  καλλιτεχνική δημιουργία, όπου αποτυπώνεται η ιδιοφυΐα ενός προσώπου.</p>
  <p>
  Η γη με την τάξη της και τους ρυθμούς της είναι το μυστήριο του Θεού. Κάθε πράγμα έχει μια θέση μοναδική μέσα στην απέραντη συμφωνία της δημιουργίας. Όταν γινόμαστε
  ευαίσθητοι απέναντι στον κόσμο του Θεού γύρω μας, αποκτούμε περισσότερη συνείδηση και
  του κόσμου του Θεού μέσα μας.</p>
  <p>
  Να βλέπεις πραγματικά ένα πράγμα σημαίνει να ανακαλύπτεις το έκτακτο μέσα στο
  συνηθισμένο.</p>
  <p>
  Είτε κανείς κάνει εκείνο που θέλει είτε εγκαταλείπεται στις παρορμήσεις-εξαρτήσεις του,
  είναι το ίδιο. Με τη διατύπωση της αναρχικής ελευθερίας "το κάνω, επειδή θέλω να το κάνω"
  υπονοείται το "άλλωστε, δεν μπορώ να κάνω κι αλλιώς".</p>
  <p>
  Ο Νόμος δεν αλλάζει την καρδιά. Παροξύνει την αναρχική ελευθερία σε έναν ατέλειωτο
  κύκλο αμοιβαίων εντατικοποιήσεων.</p>
  <p>
  Ο Θεός είναι τόσο ελεύθερος, ώστε μπορεί να αγαπάει με τον σεβασμό, τη διάκριση και
  την ταπείνωση εκείνου που περιμένει την ελεύθερη απάντηση του αγαπημένου και δεν
  μπορεί να την εξαναγκάσει, για να μην καταστρέψει τον χαρακτήρα της ελεύθερης
  απάντησης.</p>
  <p>
  Το Άγιο Πνεύμα αποκαλύπτει τη δόξα του Θεού, που είναι κρυμμένη μέσα στα όντα και
  στα πράγματα, μεταμορφώνοντας το αντικείμενο σε υποκείμενο, το πράγμα σε παρουσία και
  το αυτός στο εσύ.</p>
  <p>
  Το Άγιο Πνεύμα είναι η εσωτερικότητα κάθε υπαρκτού, η Ζωή της ζωής, το πνευματικό
  άρωμα κάθε όντος και κάθε πράγματος, το ενδεχόμενο να γίνει πρόσωπο ακόμα και το πιο
  σκοτεινό αχρείο άτομο.</p>
  <p>
  Στην Εκκλησία η ελευθερία οφείλει να είναι εμπιστοσύνη, διακονία και υπακοή όλων
  προς όλους. Ο χριστιανός αποκτά την ελευθερία του, όταν γίνεται φίλος και δούλος του
  Χριστού και κατά συνέπεια φίλος και δούλος του αδελφού του.</p>
  <p>
  Η υπακοή, στη σωστή ασκητική της προοπτική, απαιτεί την παρρησία, την εμπιστοσύνη
  και την ανάθεση του εαυτού μας σε εκείνον που μας σέβεται, μας δέχεται και είναι πιο
  προχωρημένος στην πνευματική πορεία.</p>
  <p>
  Η έσχατη ελευθερία του προσώπου προκύπτει από τη νίκη του Χριστού πάνω στον
  θάνατο, η οποία μετατρέπει μέσα μας την αγωνία σε εμπιστοσύνη και την επιθετικότητα σε
  δύναμη δημιουργίας.</p>
  <p>
  Αν πηγαίνουμε συνέχεια από σύντομη συνάντηση σε σύντομη συνάντηση, θα
  διασπασθούμε και θα διασπάσουμε τους άλλους. Εκείνο που μας προτείνει η Εκκλησία (δεν
  έχει τίποτα να μας επιβάλει, είμαστε ελεύθεροι) είναι να εντάξουμε σταδιακά όλη την
  απεραντοσύνη της ζωής σε μια αληθινή συνάντηση. Και για να γνωρίσουμε ένα πρόσωπο,
  χρειάζεται καιρός. Γνωρίζει κανείς αληθινά κάποιον μόνο μέσα στην υπομονή των ετών, στη
  διασταύρωση του μόχθου και της ψυχαγωγίας, στο μοίρασμα και στη διακονία από κοινού.</p>
  <p>
  Όπως τα ναρκωτικά, έτσι και η σεξουαλική περιπλάνηση μαρτυρεί τελικά πως στο βάθος
  κάτι δεν πάει καλά. Ο άνθρωπος που περιπλανιέται σεξουαλικά δεν βγαίνει ποτέ από τον
   εαυτό του, δεν αγαπά ούτε τον άλλον ούτε τον εαυτό του. Ζητάει μόνο μια άμεση
  ικανοποίηση, που μπορεί να του γίνει ναρκωτικό.</p>
  <p>
  Ένας έφηβος σχεδόν πάντα αγωνιά μπροστά στην κοινωνία, όπου πρέπει να βρει τη θέση
  του, μπροστά στη σεξουαλικότητά του, μπροστά στον θάνατο και μπροστά σε έναν πολιτισμό
  χωρίς σημεία αναφοράς, αξίες και νόημα. Να γιατί πολλοί έφηβοι καταφεύγουν στα
  ναρκωτικά.</p>
  <p>
  Οι τρομοκράτες γεννήθηκαν από την κυρίαρχη ιδεολογία της εποχής μας, σύμφωνα με
  την οποία όλα επιτρέπονται, αφού δεν υπάρχει Θεός.</p>
  <p>
  Ο σαρκωμένος, σταυρωμένος και αναστημένος Θεός μπορεί να δράσει ως παλίρροια
  φωτός και ειρήνης μόνο μέσα από καρδιές που ανοίγονται ελεύθερα σε Αυτόν. Δεν είναι ο
  Θεός των "ιερών πολέμων" ούτε ακόμα των πολέμων που ισχυρίζονται πως είναι δίκαιοι. Δεν
  είναι ο Θεός των σταυροφοριών, αλλά του ζωηφόρου Σταυρού.</p>
  <p>
  Η εμπειρία του κακού καταλήγει να αποδείξει στον άνθρωπο το μηδέν του κακού. Μέσα
  από την οδύνη (και η χειρότερη οδύνη είναι να ανακαλύπτει κανείς πόσο κάνει τους άλλους
  να υποφέρουν) ο άνθρωπος φτάνει στη μετάνοια. Τότε ο άνθρωπος φθάνει όχι μόνο στο
  καλό, γιατί το καλό κρίνει και καταδικάζει τους "κακούς", αλλά σε ένα είδος υπέρ-αγαθού,
  που προκαλεί την ακτινοβολία της μεταμορφωτικής ενέργειας του Θεού, ώστε να συγχωρεί
  και να ανοίγει το μέλλον.</p>
  <p>
  Το έργο και ο σκοπός του κράτους δεν είναι να μετατρέψει την κοινωνία σε παράδεισο,
  αλλά να αποτρέψει το ενδεχόμενο η κοινωνία να γίνει κόλαση.</p>
  <p>
  Έχουμε χρέος να εισαγάγουμε στις εκκοσμικευμένες κοινωνίες της σύγχρονης Ευρώπης
  τρεις βασικές θέσεις: α) τη μετάνοια ανάμεσα στα έθνη (ύστερα από τόσους πολέμους και
  διωγμούς), β) τον αυτοπεριορισμό, για να επιτευχθεί το μοίρασμα των αγαθών με τις φτωχές
  περιοχές του πλανήτη, γ) τον σεβασμό της γης και την αναζήτηση της πνευματικής της
  διάστασης.</p>
  <p>
  Όταν κανείς αγαπάει πραγματικά, δεν επιβάλλεται. Αποσύρεται, για να αφήσει στον
  άλλον όλη του την ελευθερία επιλογής. Ταυτόχρονα, του προσφέρει τη ζωή του.</p>
  <p>
  Αν υπάρχει πρόσωπο -και επομένως κοινωνία-, η τάση του ανθρώπου προς τον Θεό
  μεταμορφώνει την επιθυμία. Ο έρωτας εκτείνεται προς την αγάπη.</p>
  <p>
  Το Πνεύμα είναι το κάλλος του κόσμου και η διαφάνεια που έχουν, κάποτε, οι όψεις των
  ανθρώπων.</p>
  <p>
  Μέσα στο Πνεύμα μπορούμε να σπάσουμε τα ατελείωτα δεσμά της βίας αγαπώντας τους
  εχθρούς μας, παίρνοντάς τους κι αυτούς στους δρόμους της δημιουργίας και της ζωής.</p>
  <p>Το Πνεύμα μεταμορφώνει την αγωνία του θανάτου στη χαρά της Ανάστασης.</p>
  <p>Μέσα στο Πνεύμα ο χριστιανισμός δεν είναι ούτε ηθικισμός, ούτε τυπολατρία, ούτε ένας
  ιδεολογικός καταναγκασμός (αυτή η αίρεση των χρόνων της χριστιανοσύνης), ούτε ένα τμήμα
  του πολιτισμού στη σειρά μαζί με τόσα άλλα (αυτή η αίρεση των σύγχρονων καιρών). Μέσα στο Πνεύμα και για όποιον το θέλει ο χριστιανισμός είναι κλήση, δύναμη, φως. Είναι η
  απελευθέρωση και το βάθος κάθε ύπαρξης μέσα στην αγάπη-ελευθερία και για την αγάπη-
  ελευθερία.</p>
  <p>Η επιστήμη οφείλει να σέβεται τον άνθρωπο και το περιβάλλον του.</p>
  <p>Η μόνη αμαρτία τελικά είναι η αναισθησία απέναντι στην Ανάσταση του Κυρίου.</p>
  <p>Ο άνθρωπος δεν μπορεί να γνωρίσει την ουσία του Θεού. Όμως η χάρη του Θεού, δηλαδή
  οι θείες ενέργειες, που είναι αχώριστες από την ουσία του Θεού, φθάνουν μέχρι τον άνθρωπο
  και τον μεταβάλλουν σε κατοικητήριο του Θεού, σε "κοινωνόν θείας φύσεως".</p>
  <p>Η χάρη του Θεού δεν εξαναγκάζεται ούτε εξαναγκάζει κανέναν.</p>
  <p>Με το βάπτισμα ο πιστός εισέρχεται στην πνευματική παλαίστρα και καλείται να
  αγωνισθεί εναντίον των δυνάμεων του σκότους, που τον προσβάλλουν από έξω με τις
  αισθήσεις και γεννούν τα πάθη.</p>
  <p>
  Ο άνθρωπος δεν μπορεί να γνωρίσει την ουσία του Θεού, αλλά τη συγκατάβασή Του στα
  δικά μας μέτρα, στις δικές μας δυνατότητες αντίληψης.</p>
  <p>
  Ο Χριστός, με τον θάνατο του αναμάρτητου σώματός Του, θανάτωσε την ίδια την
  υπόσταση της αμαρτίας και χάρισε στον άνθρωπο ζωή και αφθαρσία. Θανάτωσε την αμαρτία,
  χωρίς να σκοτώσει τον αμαρτωλό. Αφάνισε την ενοχή, αλλά έσωσε τον ένοχο. Αυτή είναι η
  μεγάλη Του διαφορά από την ανθρώπινη δικαιοσύνη, που βλέπει τη συντριβή της ενοχής
  στην εξουθένωση του ενόχου.</p>
  <p>
  Ο Σταυρός του Κυρίου εκφράζει την απεριόριστη αγάπη του Θεού και ταυτόχρονα την
  απεριόριστη αξία του ανθρώπου στα μάτια του Θεού. Τόση είναι η αξία του ανθρώπου στα
  μάτια του Θεού, ώστε για τη σωτηρία του ανυψώθηκε πάνω στον Σταυρό ο ίδιος ο Θεός.</p>
  <p>
  Η προσπάθειά μας για αποτελεσματική βοήθεια του αδελφού αποτελεί καθήκον που δεν
  πηγάζει απλώς από το συναίσθημα αλλά από την ίδια τη φύση μας, αφού είμαστε "κατ’
  εικόνα Θεού".</p>
  <p>
  Το ορθόδοξο ήθος είναι καρπός συνεργασίας της ανθρώπινης προαίρεσης και της χάρης
  του Θεού.</p>
  <p>
  Μέσα στο ανθρώπινο πρόσωπο υπάρχουν τέσσερα στοιχεία ξεχωριστής σημασίας: η
  ελευθερία, η ευχαριστία, η κοινωνία και η ωρίμανση. Το να είσαι λοιπόν γνήσιος άνθρωπος
  σημαίνει να εκλέγεις, να ευχαριστείς, να μοιράζεσαι και να ωριμάζεις.</p>
  <p>
  Τα χαρακτηριστικά της εποχής μας είναι η τελειοποίηση των μέσων και η σύγχυση των
  σκοπών. (Αϊνστάιν)</p>
  <p>
  Η αγάπη απαιτεί κένωση, αυταπάρνηση, θυσία. Απαιτεί να δώσεις αίμα, για να πάρεις
  πνεύμα.</p>
  <p>
  Με το ένα χέρι τεχνολογούμε και με το άλλο θεολογούμε. Η τεχνολογία και η θεολογία
  είναι διάφορες, αλλά όχι αδιάφορες η μία για την άλλη.</p>
  <p>
  Η θεολογία παραπέμπει στο συμβιωτικό ήθος, όπως άλλωστε ο ανθρωπισμός, ο
   κοινωνισμός και ο μυστικισμός, καθένας με τον τρόπο του. Μόνο όμως η Εκκλησία ζει την
  πραγματικότητα του συμβιωτικού ήθους κάθε φορά που τελεί τη Θεία Ευχαριστία.</p>
  <p>
  Η ελευθερία και η αγάπη είναι το δίδυμο απόλυτο μέγεθος της ορθόδοξης θεολογίας.
  Αυτή που προηγείται είναι η ελευθερία.</p>
  <p>Η ελευθερία είναι ο όρος της αγάπης και η αγάπη είναι το όριο της ελευθερίας.</p>
  <p>Η ανέραστη ελευθερία σημαίνει την ερημική μοναξιά, ενώ η ανελεύθερη αγάπη φέρνει τη
  ζευγαρωμένη μοναξιά.</p>
  <p>
  Η ανέραστη ελευθερία σημαίνει την αναρχία, ενώ η ανελεύθερη αγάπη δηλώνει την
  τυραννία.</p>
  <p>
  Ο χριστιανισμός δεν διαδραματίζεται ανάμεσα στο καλό και στο κακό της ηθικής, αλλά
  ανάμεσα στους δύο ληστές, δεξιά και αριστερά στον Ιησού, που η κοινωνία τους καταδίκασε
  στο χειρότερο μαρτύριο.</p>
  <p>Ο Θεός και η Εκκλησία Του είναι ιατρείο και όχι δικαστήριο.</p>
  <p>Το μέγιστο μήνυμα του Ευαγγελίου είναι να αγαπάς και να θυσιάζεσαι για τον αμαρτωλό.</p>
  <p>Παράδεισος και κόλαση είναι η στάση μας απέναντι στην έκχυση της αγάπης. Η αποδοχή
  της είναι παράδεισος και ζωή. Η άρνησή της είναι κόλαση και θάνατος. Η εκλογή εναπόκειται
  στην ελευθερία του ανθρώπου.</p>
  <p>
  Μην ξεχνάς ποτέ να λες στον Θεό το ευχαριστώ σου. Ο Θεός περιμένει να Του λες
  ευχαριστώ, και όταν ακόμη είχες μέρα δύσκολη. Με την ευχαριστία ελκύεις τη βοήθεια, το
  έλεος και τα δώρα της αγάπης Του προς το μέρος σου.</p>
  <p>Ο διάβολος είναι ένας όμορφος νέος, που σου μεταφέρει την απόγνωσή του.</p>
  <p>Όταν σε μία σχέση μπαίνει η αντιπαλότητα, κυριαρχεί ο σατανάς. Στη γλώσσα των
  Εβραίων σατανάς σημαίνει αντίπαλος.</p>
  <p>Η ζωή δεν είναι πρόβα, αλλά παράσταση. Μια παράσταση χωρίς πρόβα τζενεράλε.</p>
  <p>Επειδή δεν αναγνωρίζουμε την ασθένειά μας, ταλαιπωρούμε τον εαυτό μας και τους
  άλλους. Μακάριος ο άνθρωπος που αναγνωρίζει την ασθένειά του.</p>
  <p>
  Η στάση της ζωής μας είναι αυτή που επιτρέπει στο έλεος του Θεού να ενεργήσει ή να
  μην ενεργήσει.</p>
  <p>Ο Θεός δεν είναι μαθηματικό πρόβλημα. Είναι προσωπική συνάντηση.</p>
  <p>Η μεγάλη επανάσταση και η μεγάλη ανατροπή είναι να ζει ο ένας για τον άλλον.</p>
  <p>Όταν η ασημαντότητα και η ασχήμια αντικαταστήσουν την ομορφιά και τα σπουδαία της
  ζωής, τότε είναι εύκολο να επικρατήσει το ελάττωμα στη θέση του υγιούς.</p>
  <p>Χωρίς την ελπίδα δεν θα βρούμε το ανέλπιστο. (Ηράκλειτος)</p>
  <p>Το πιο σκληρό στην εποχή μας είναι ότι οι άνθρωποι δυσφορούν για τα παραμύθια, την
  αθωότητα, την έκπληξη.</p>
  <p>
  Η γη μπορεί να γίνει κατοικήσιμη, μόνο εφόσον βλέπουμε τον Θεό ως πατέρα μας και
  τους συνανθρώπους ως αδελφούς μας.</p>

  <p>Ο χώρος της Εκκλησίας είναι ο χώρος ο ευρύχωρος. Είναι η χώρα του Αχωρήτου.</p>
  <p>Όσο πιο ελεύθερος από επιθυμίες είναι ένας άνθρωπος, τόσο πιο πλούσιος είναι.</p>
  <p>Η γνώση πριν την πίστη είναι γνώση φυσική. Η γνώση μετά την πίστη είναι γνώση
  πνευματική.</p>
  <p>Πνευματική γνώση είναι η αίσθηση των μυστηρίων.</p>
  <p>Κόλαση είναι η μόνιμη επιλογή του ανθρώπου να ζει μακριά από τον Θεό.</p>
  <p>Κόλαση είναι το να μην μπορείς να αγαπάς.</p>
  <p>Η λεπτολογία και η αντιλογία οδηγεί στην οίηση (αλαζονεία) και η οίηση στην
  απομάκρυνση από τον Θεό.</p>
  <p>Πολλές φορές ο άνθρωπος ιδεολογικοποιεί την αμαρτία και έτσι τη νομιμοποιεί.</p>
  <p>Η Εκκλησία είναι σώμα Χριστού και προτείνει τρόπο ζωής.</p>
  <p>Στην Εκκλησία εξουσία σημαίνει διακονία και θεραπεία.</p>
  <p>Η ταπεινοφροσύνη είναι το άνοιγμα στις δωρεές του Θεού.</p>
  <p>Η πνευματική ζωή είναι αίσθηση και απόλαυση της ζωής του μέλλοντος αιώνος.</p>
  <p>Ο πόθος για τον Θεό είναι φυτεμένος μέσα στη φύση μας.</p>
  <p>Χωρίς την οδύνη του σταυρού δεν μπορούμε να μιλάμε για αληθινή αγάπη.</p>
  <p>Όταν έχει γίνει αρκετή δουλειά, τα πράγματα απλοποιούνται.</p>
  <p>Ο κύριος εχθρός του περιβάλλοντος είναι η κατανάλωση.</p>
  <p>Εάν ο άνθρωπος αναλώσει τη ζωή του προσπαθώντας να κατακτήσει αγαθά
  (φαντάσματα) έξωθεν επιβεβλημένα, στο τέλος θα αρρωστήσει και θα είναι ανίκανη
  οποιαδήποτε θεραπεία να επαναφέρει την αρχική ισορροπία.</p>
  <p>
  Η επιβολή μιας προηγμένης τεχνολογίας και η μετάβαση από την εποχή της παραγωγής
  των αγαθών σύμφωνα με τις υπάρχουσες ανάγκες στον σχεδιασμό των αναγκών οδηγεί σε
  μία ιδιότυπη δικτατορία, που επιβάλλεται εξαιτίας ακριβώς της υπεροχής της τεχνολογίας, η
  οποία κατόρθωσε να παράγει όλα εκείνα τα αγαθά που όλοι κατ’ αρχήν θεωρούν επιθυμητά.</p>
  <p>Η αμαρτία είναι μια καταδυνάστευση του ανθρώπου. Είναι μια εφεύρεση του πονηρού.</p>
  <p>Η αμαρτία είναι ένας μεσότοιχος, που μας κρύβει τη θέα του Θεού. Δεν αφήνει τον Θεό
  να ενεργήσει μέσα μας. Η αποβολή της αμαρτίας ανοίγει τον δρόμο της συμφιλίωσης με τον
  ουράνιο Πατέρα μας.</p>
  <p>
  Η μια αμαρτία γεννά την άλλη, π.χ. η λαιμαργία γεννά την πορνεία, η υπερηφάνεια γεννά
  την ανόητη καύχηση, η κλοπή γεννά το ψεύδος, το μίσος γεννά τον φόνο κ.ά.</p>
  <p>
  Το να αμαρτάνεις είναι κακό. Το να καυχιέσαι για την αμαρτία είναι χειρότερο. Το να
  διδάσκεις την αμαρτία είναι δαιμονικό.</p>
  <p>
  Το πρώτο στάδιο θεραπείας της αμαρτίας είναι να αναγνωρίσουμε ότι έχουμε γίνει
  δούλοι της. Μόνο όποιος αναγνωρίσει ότι είναι άρρωστος μπορεί να θεραπευτεί.</p>
  <p>Η συνεχής άνοδος του βιοτικού επιπέδου εκ πρώτης όψεως σημαίνει παροχή
  δυνατοτήτων επιβίωσης. Οι συνέπειες όμως της διαρκούς ανόδου του βιοτικού επιπέδου
  είναι η διαρκής αύξηση της παραγωγής και της ρύπανσης, που τη συνοδεύει, και τελικά η
  καταστροφή.</p>
  <p>Δεν υπάρχουν αναλυτικές κρίσεις απόλυτα ορθές.</p>
  <p>Κάθε φανατισμός δεν είναι τίποτε άλλο παρά ένας παραλογισμός.</p>
  <p>Η λογική είναι κάτι σαν τη στεριά: κάποτε τελειώνει κι αρχίζει η θάλασσα. Κάποιος όμως
  που δεν έχει ακούσει για τη θάλασσα μπορεί να νομίζει ότι ο μοναδικός τρόπος για να
  προχωράει είναι το περπάτημα. Εάν όμως προχωρώντας κάποτε φτάσει στην ακτή και, μη
  έχοντας την εμπειρία της θάλασσας, προχωρήσει περπατώντας στη θάλασσα, θα πνιγεί. Έτσι
  πνίγονται όσοι προσπαθούν να συλλάβουν το "άλλο" με τη λογική.</p>
  <p>
  Η σκέψη, για να μπορεί να περιγράψει την πραγματικότητα και να είναι συνεπής, οφείλει
  να λαμβάνει υπόψη όχι μόνο το λογικό αλλά και το "άλλο". Οφείλει δηλαδή να είναι
  μιγαδική.</p>
  <p>
  Υπάρχει μια νοητική διευκόλυνση, που νικάει το άγχος της αιτιότητας, ενώ ταυτόχρονα
  οδηγεί στην επιβίωση. Αυτή η νοητική διευκόλυνση είναι το αίτημα της ελάχιστης αντίφασης.
  Σύμφωνα με το αίτημα της ελάχιστης αντίφασης, θεωρείται αληθές αυτό που εμπεριέχει την
  ελάχιστη αντίφαση.</p>
  <p>
  Σύμφωνα με τη λογικά συνεπέστερη στάση της νόησης, τα πράγματα έχουν δική τους
  βούληση. Η νομιμοποίηση της θεώρησης αυτής, ως αποτέλεσμα μιας ελάχιστα αντιφατικής
  διαδικασίας, επιτρέπει στον νου να ησυχάσει και να περιοριστεί στην αποστολή του, ώστε να
  μην εκτρέπεται προς τον φανατισμό οποιουδήποτε δόγματος.</p>
  <p>
  Η νόηση με το ένστικτο αποτελούν μια ενότητα από τη φύση τους και η έκφραση αυτής
  της ενότητας είναι η αρμονία. Το μεγάλο αμάρτημα του ανθρώπου είναι ότι δεν διαφύλαξε
  αυτή την ενότητα. Γι’ αυτό και το μεγάλο του χρέος είναι να την αποκαταστήσει, να ξαναζήσει
  αρμονικά με τον εαυτό του και το περιβάλλον και να σταματήσει την αλόγιστη καταστροφή
  τους.</p>
  <p>
  Η δικτατορία της νόησης, όπως και κάθε δικτατορία, κάποτε πέφτει γιατί έχει ένα θλιβερό
  επακόλουθο: τη δυσαρμονία. Το αντίθετό της, η αρμονία, που θα έπρεπε να είναι από όλους
  επιθυμητή, είναι κάτι πραγματικό. Δηλαδή κάτι που εμπεριέχει και τη λογική αλλά και το
  "άλλο". Κάτι που δεν αντέχει στη δικτατορία της νόησης.</p>
  <p>
  Οι εξαρτημένοι από τη νόηση είναι οι λιγότερο νοήμονες.
  </p>

  <p>Ο αγώνας της επιβίωσης νομιμοποιεί τη εγκατάλειψη της Σιωπής και την αναβαθμίζει σε
  πραγματικότητα προτιμότερη από τη Σιωπή που είναι μεν λιγότερο αντιφατική ως προς τις
  απαιτήσεις της νόησης, αλλά περισσότερο αντιφατική ως προς τις απαιτήσεις της ζωής. Διότι
  η μόνιμη Σιωπή οδηγεί μοιραία στον θάνατο.</p>
  <p>
  Όπως ένας μηχανικός μπορεί να κατασκευάσει μια γέφυρα γνωρίζοντας τις δυνατότητες
  και άρα τις αδυναμίες των υλικών από τα οποία θα την κατασκευάσει, με τον ίδιο τρόπο
  μπορεί να φτιάξει κανείς μια στερεή νοητική κατασκευή, όταν γνωρίζει τα όρια της νόησης.</p>
  <p>
  Η ελάχιστη αντίφαση στην οποία μπορεί να υποπέσει η νόηση κατά την ερμηνεία της
  πραγματικότητας είναι ότι η πραγματικότητα είναι ακατανόητη.</p>
  <p>Η αιτιατή σχέση είναι μια νοητική απλούστευση για κάτι που είναι βαθύτερα ακατανόητο.</p>
  <p>Η προσέγγιση της πραγματικότητας είναι πιο συνεπής και πιο πλήρης, όταν λαμβάνει
  υπόψη της όχι μόνο το λογικό αλλά και το "άλλο".</p>
  <p>
  Κανείς δεν μπορεί να πείσει τον άλλον ότι έχει δίκιο, αλλά και κανείς όμως δεν μπορεί να
  κρυφτεί από τη δυστυχία του.</p>
  <p>
  Αν κάποιος αναλωθεί σε θεωρητικές αναζητήσεις για την απόδειξη της ύπαρξης του Θεού,
  θα καταντήσει ένας θεωρητικός του Θεού και σαν καταραμένος θα γυρνάει εκεί στο κατώφλι
  της πόρτας Του, χωρίς ποτέ να σκεφτεί πως ένα απλό άνοιγμά της θα τον έβαζε στο προαύλιο
  του Ουρανού.</p>
  <p>Οι αρχές της λογικής είναι οι αρχές της επιβίωσης των όντων.</p>
  <p>Η προσπάθεια για τη δημιουργία μιας δημιουργικής μηχανής μοιάζει με την προσπάθεια
  να συλληφθεί το "άλλο" μέσω της λογικής. Όμως κάτι τέτοιο δεν γίνεται. Μια μηχανή είναι
  μια μηχανή. Έχει τις ρίζες της στη νόηση και δεν μπορεί να φιλοσοφεί.</p>
  <p>
  Αυτό που μπόρεσε ο άνθρωπος να κάνει και ήταν επιτυχία ήταν η μετάθεση των αιτιών
  προς τα πίσω.</p>
  <p>
  Οι άνθρωποι είναι κύριοι της ζωής και του θανάτου τους, αλλά δεν θέλουν να αναλάβουν
  την ευθύνη ούτε της μιας ούτε του άλλου. Γι’ αυτό και στέκονται στο δεύτερο στάδιο της
  πνευματικής ανάπτυξης.</p>
  <p>
  Τη Βασιλεία του Θεού τη γεύεται αυτός που προσπαθεί να συναντήσει τον άλλον. Η
  Βασιλεία του Θεού είναι η συνάντηση με τον άλλον.</p>
  <p>Υπάρχουν άνθρωποι που δεν τους αγγίζει κανένας άνθρωπος εκτός από τον γιατρό.</p>
  <p>Ο κάθε άνθρωπος είναι μοναδικός και ανεπανάληπτος και η κάθε στιγμή της ζωής του
  είναι μοναδική και ανεπανάληπτη. Με τις κωδικοποιήσεις και τις γενικεύσεις δεν μπορούμε
  να κάνουμε πολλά πράγματα.</p>
  <p>
  Κανένας άνθρωπος δεν μπορεί να δώσει την τέλεια αγάπη. Αναπτύσσει μηχανισμούς άμυνας για την επιβίωσή του.</p>
  <p>
  Το σύμπτωμα μιας νόσου δεν υπάρχει για να εξαφανισθεί, αλλά για να αξιοποιηθεί. Είναι
  μια ευλογία.</p>
  <p>
  Όλοι οι άνθρωποι (και οι πιο άγιοι από εμάς) είμαστε αμαρτωλοί, ώστε να μην είναι
  παράξενο που αρρωσταίνουμε, αλλά να είναι παράξενο που είμαστε ακόμα ζωντανοί.</p>
  <p>Η πρόληψη της νόσου δεν πουλάει, δεν έχει δόξα.</p>
  <p>Ο άνθρωπος για να ζει χρειάζεται να κοινωνεί. Ζούμε σε έναν πολιτισμό, ο οποίος
  υπονομεύει την κοινωνία. Γιατί, για να κοινωνήσεις με τον άλλον, πρέπει να κενωθείς, να του
  δείξεις την κατάντια σου. Ο πολιτισμός μάς ζητάει να του δείξουμε την επιτυχία μας, δεν μας
  επιτρέπει να κοινωνήσουμε με τον άλλον. Αυτός είναι ένας βασικός λόγος που
  αρρωσταίνουμε.</p>
  <p>
  Η δυτική ιατρική, αλλά και ο δυτικός πολιτισμός γενικότερα, κάνει το λάθος να
  αντιμετωπίζει τον άνθρωπο με γενικεύσεις.</p>
  <p>Ιατρός είναι ο Θεός. Ο γιατρός είναι ο θεράπων.</p>
  <p>Ο πραγματικός ιατρός είναι ο Θεός και η πραγματική ίαση επιτυγχάνεται, μόνο όταν ο
  άνθρωπος ζει σύμφωνα με τον τρόπο που Εκείνος αποκαλύπτει. Γιατί μόνο αυτός ο τρόπος
  είναι σύμφωνος με τη φύση του ανθρώπου.</p>
  <p>
  Η αξία του ανθρώπου δεν εξαρτάται από την παραγωγικότητα ή τη χρησιμότητά του,
  αλλά εκπηγάζει από την αξία που αποδίδει σε αυτόν ο Θεός.</p>
  <p>
  Πολλές ασθένειες που οφείλονται στην ένταση σε τελική ανάλυση οφείλονται στην
  αντίληψη ότι ο άνθρωπος κερδίζει την αξία του συνήθως σε ανταγωνισμό με τους άλλους. Η
  πεποίθηση ότι η αξία κάθε ανθρώπου έρχεται ως ένα φιλάνθρωπο δώρο του Θεού και
  ελευθερώνει και δημιουργεί υγεία.</p>
  <p>Κάθε άνθρωπος είναι μια ενότητα σώματος, διάνοιας, πνεύματος και ψυχής.</p>
  <p>Ένα μεγάλο μέρος της αυτοκαταστροφικής συμπεριφοράς μας οφείλεται στην έλλειψη
  αισθήματος αυτοαξίας.</p>
  <p>
  Προϋπόθεση για την πραγματική αποκατάσταση της υγείας μας δεν είναι μόνο η
  αναγνώριση της αμαρτωλότητάς μας, αλλά και η κοινωνία με τους άλλους, η οποία όμως
  είναι αδύνατη, όσο αποκρύπτουμε από αυτούς την πραγματική μας κατάσταση.</p>
  <p>
  Σύμφωνα με τη γνήσια εκκλησιαστική παράδοση κανενός αγιαστικού μέσου η
  χρησιμοποίηση δεν επιφέρει την ίαση, αν ο ασθενής δεν αλλάξει τρόπο ζωής.</p>
  <p>
  Σύμφωνα με την εκκλησιαστική παράδοση, η νόσος είναι μια πολύτιμη ευκαιρία για τον άνθρωπο, γιατί του δίνει τη δυνατότητα να επαναξιολογήσει τη ζωή του και να ανακαλύψει
  το βαθύτερο και ουσιαστικότερο περιεχόμενό της.</p>
  <p>
  Αν υιοθετήσουμε μια διαφορετική στάση απέναντι στη φύση, μια στάση αγαπητικής
  διαχείρισης μάλλον παρά εγωιστικής εκμετάλλευσης, μπορεί να υιοθετήσουμε μια άλλη
  στάση και απέναντι σε μας τους ίδιους.</p>
  <p>
  Η ολιστική προσέγγιση της ιατρικής δεν είναι απλώς μια ομάδα εναλλακτικών θεραπειών
  ή μια νέα ειδικότητα, αλλά μάλλον είναι μια ενημερωμένη επιστροφή σε αυτό που είναι
  καλύτερο και διαρκέστερο στην ιατρική και η αρχή μιας σύνθεσης της σύγχρονης δυτικής
  ιατρικής με την ευρύτερη ιατρική παράδοση, της οποίας η δυτική ιατρική δεν είναι παρά ένα
  μέρος.</p>
  <p>
  Ο ολιστικός γιατρός: α) ενδιαφέρεται για την προαγωγή της υγείας με εκπαιδευτικά μέσα
  και με την ενθάρρυνση της αυτοφροντίδας και β) θεραπεύει τη νόσο.</p>
  <p>
  Η πρωτογενής αιτία της ανθρώπινης νόσου βρίσκεται στη σχέση του ανθρώπου με τον
  Θεό. Ως αποτέλεσμα της διατάραξης αυτής της σχέσης ο άνθρωπος παύει να είναι σώος,
  συντρίβεται, κομματιάζεται, χάνει την πληρότητά του και αυτό εκδηλώνεται με συμπτώματα
  διάφορων επιπέδων, πνευματικά, ψυχικά, ψυχολογικά, διαπροσωπικά και σωματικά. Κάθε
  εσωτερικότερο σύμπτωμα γίνεται αιτία ενός εξωτερικότερου συμπτώματος.</p>
  <p>
  Η ίαση είναι η αποκατάσταση της πληρότητας της ανθρώπινης ύπαρξης. Η ίαση κάνει τον
  άνθρωπο και πάλι σώο. Είναι σωτηρία.</p>
  <p>
  Ο σκοπός του βελονισμού είναι να διεγείρει με τη χρήση των βελόνων την κυκλοφορία
  της ενέργειας στο σώμα, ώστε να μπορέσει έτσι ενεργοποιημένο το σώμα να
  αυτοθεραπευθεί.</p>
  <p>
  Ο σκοπός της ψυχοθεραπείας είναι να βοηθήσει το διαταραγμένο άτομο να φθάσει στο
  στάδιο όπου είναι ελεύθερος να επιλέξει τον τρόπο ζωής του, όσο αυτό είναι δυνατό, και να
  αποδεχθεί την κατάσταση της ζωής του, όσο αυτή είναι το αναπότρεπτο αποτέλεσμα της
  επιλογής που έκανε.</p>
  <p>Μετάνοια είναι η αλλαγή νοοτροπίας, στάσης ζωής και τρόπου ζωής.</p>
  <p>Τα σύμβολα έχουν τη δύναμη να γεννούν εμπιστοσύνη, αλλά και καχυποψία.</p>
  <p>Οι δύο ροπές (δυνάμεις) που επηρεάζουν τη συμπεριφορά του ανθρώπου είναι: α) η
  φύση και β) η γνώση.</p>
  <p>
  Αυτά που επιδρούν σε ένα παιδί είναι: α) η κληρονομικότητα, β) το οικογενειακό
  περιβάλλον, γ) το σχολικό περιβάλλον, δ) το κοινωνικό περιβάλλον και ε) το εκκλησιαστικό
  περιβάλλον.</p>
  <p>
  Μεγαλοφυΐα είναι το άθροισμα δύο κυρίως παραγόντων, όπου το 1 είναι η ευφυΐα και το
  99 ο ιδρώτας. (Αϊνστάιν)</p>
  <p>
  Οι άνθρωποι κάνουν τους θεσμούς. Η καλύτερη προστασία των θεσμών είναι η
  συμπεριφορά εκείνων που τους κατέχουν.</p>

  <p>
  Η ανακάλυψη ενός παράγοντα που προκαλεί μια αρρώστια ή τον θάνατο εξαρτάται από
  το αν θα μπορέσουμε να ταιριάξουμε τα κομμάτια πολλών φαινομενικά άσχετων και πολύ
  διαφορετικών γεγονότων, που έχουν ανακαλυφθεί μετά από πολλές έρευνες σε πολύ
  διαφορετικούς τομείς.</p>
  <p>Όποιος φοβάται την κριτική εισπράττει την ειρωνεία.</p>
  <p>Όσο σημαντικό είναι το να ξέρεις να δουλεύεις, άλλο τόσο σημαντικό είναι το να ξέρεις να
  ξεκουράζεσαι.</p>
  <p>
  Η συνείδησή μας αντιπροσωπεύει κατά κύριο λόγο την κοινωνία μας και την κουλτούρα
  μας, ενώ το ασυνείδητό μας αντιπροσωπεύει τον παγκόσμιο άνθρωπο, που βρίσκεται μέσα
  στον καθένα από μας.</p>
  <p>
  Οι υπνωτικές μέθοδοι, που χρησιμοποιούνται στη διαφήμιση και την πολιτική
  προπαγάνδα, αποτελούν έναν σοβαρό κίνδυνο για την ψυχική μας υγεία, ειδικά για την
  καθαρή κριτική σκέψη και τη συναισθηματική ανεξαρτησία.</p>
  <p>
  Οι άνθρωποι δεν φοβούνται την ολοκληρωτική καταστροφή, ή γιατί δεν αγαπούν τη ζωή,
  ή γιατί η ζωή τούς είναι αδιάφορη, ή ακόμα γιατί νιώθουν έλξη προς τον θάνατο.</p>
  <p>
  Έχουμε την αυταπάτη της ελευθερίας, γιατί έχουμε την επίγνωση των επιθυμιών μας
  αλλά όχι και των κινήτρων τους. (Σπινόζα)</p>
  <p>
  Ένα συναίσθημα που είναι πάθος παύει να είναι πάθος, από τη στιγμή που θα
  σχηματίσουμε μια διακριβωμένη και καθαρή εικόνα του.</p>
  <p>
  Μονάχα αυτός που παλεύει το σκοτάδι θα έχει το δικό του μερτικό στον ήλιο. (Οδυσσέας
  Ελύτης)</p>
  <p>Το σπέρμα της δυστυχίας φωλιάζει μέσα στην ίδια την ευτυχία.</p>
  <p>Δεν υπάρχει μεγαλύτερη αθλιότητα από το να ντρέπεται κανείς για τα αισθήματά του.</p>
  <p>Στην Ελλάδα θα πρέπει να φοβόμαστε τις επιτυχίες κι όχι τις συμφορές. Οι συμφορές μας
  ενώνουν, ενώ οι επιτυχίες, με τον φθόνο που προκαλούν, μας διχάζουν. (Κωνσταντίνος
  Καραμανλής)</p>
  <p>Δεν υπάρχει τίποτε πιο άνισο από την ίση μεταχείριση άνισων. (Αριστοτέλης)</p>
  <p>Είμαστε όλοι δάσκαλοι και όλοι μαθητές. Είναι γνώρισμα αληθινής σοφίας η παραδοχή
  και η αξιοποίηση προς όφελός μας των δύο αυτών ρόλων.</p>
  <p>Το καθημερινό μας ξύπνημα είναι κι αυτό ένα θαύμα.</p>
  <p>Μεγάλο μέρος της δυστυχίας μας προέρχεται από την τάση μας να ζούμε στο παρελθόν ή
  στο μέλλον, που και τα δύο είναι ψευδαισθήσεις.</p>
  <p>
  Αληθινή ατομική ελευθερία δεν μπορεί να υπάρξει χωρίς οικονομική σιγουριά και
  ανεξαρτησία. Οι πεινασμένοι και οι άνεργοι συγκροτούν το υλικό από το οποίο γίνονται οι
  δικτατορίες. (Φράνκλιν Ρούσβελτ)</p>
  <p>
  Ένα άτομο είναι ώριμο, μόνο αν αποκτήσει την ικανότητα και την προθυμία να βλέπει τον
  εαυτό του ανάμεσα στους άλλους και να φέρεται σε αυτούς, όπως θα ήθελε να του φέρονται. (Όβερστρητ)</p>
  <p>Η γνώση μάς φέρνει πιο κοντά στην άγνοιά μας. (Έλιοτ)</p>
  <p>Έχουμε δύο αυτιά και μία γλώσσα, με σκοπό να μπορούμε να ακούμε περισσότερο και να
  μιλάμε λιγότερο. (Διογένης)</p>
  <p>Δεν μας κοστίζει τίποτα να είμαστε ευγενικοί και παίρνουμε τόσα πολλά ως αντάλλαγμα.</p>
  <p>Από όλα τα ανθρώπινα συναισθήματα που μας κάνουν να νιώθουμε δεμένοι ο ένας με
  τον άλλον η κατανόηση είναι αυτή που μας φέρνει πιο κοντά.</p>
  <p>
  Άρθρα Πίστης: α) Κάποια θέληση κινεί το σύμπαν κι εμψυχώνει τη φύση. β) Αν η
  κινούμενη ύλη μού δείχνει κάποια θέληση, η κινούμενη σύμφωνα με κάποιους νόμους ύλη
  μού δείχνει μια διάνοια. γ) Ο άνθρωπος είναι ελεύθερος στις ενέργειές του και, ως τέτοιος,
  εμψυχώνεται από μια άλλη υπόσταση.</p>
  <p>
  Τα μόνα πράγματα που η στέρησή τους μας στοιχίζει είναι εκείνα στα οποία θαρρούμε
  πως έχουμε δικαίωμα.</p>
  <p>Το κακό θεριεύει, όταν οι καλοί άνθρωποι κάθονται με σταυρωμένα τα χέρια.</p>
  <p>Αύξηση του I.Q. = αύξηση της ικανότητας αλληλουχίας της σκέψης + κατάλληλη
  κατεύθυνση των εμπειριών + εμπλουτισμός του λεξιλογίου + εμπλουτισμός της ικανότητας
  έκφρασης.</p>
  <p>Η καλλιέργεια της ψυχής είναι ο μόνος τρόπος να αντέξει κανείς τη φήμη.</p>
  <p>Η ήττα και η νίκη έχουν κάτι κοινό: και τις δύο πρέπει να τις ξεπερνάμε.</p>
  <p>Όταν φθάσεις "στα πάνω", οφείλεις να σκέφτεσαι ότι η απόσταση που σε χωρίζει από "τα
  κάτω" είναι μικρή.</p>
  <p>Η σεξουαλική πράξη πριν από τον γάμο είναι πράξη εγωιστική και μη δημιουργική.</p>
  <p>Μέσα στον γάμο οι δύο άνθρωποι δεν συγχωνεύονται, αλλά αλληλοχωρούνται.</p>
  <p>Μέσα στον γάμο η προσωπικότητα και ο χαρακτήρας των δύο ανθρώπων διατηρούν την
  ακεραιότητά τους, με μικρή όμως προσαρμογή.</p>
  <p>Ο άνδρας στηρίζει τη γυναίκα. Η γυναίκα γεμίζει τον άνδρα.</p>
  <p>Σκέφτομαι τι δεν πρέπει να πω αύριο. (Δημοσθένης)</p>
  <p>Ζητάω έναν μισθό, για να σε μάθω να μιλάς, και έναν μισθό, για να σε μάθω να σιωπάς.
  (Ισοκράτης)</p>
  <p>Το αηδόνι έναν μήνα κελαηδά και έντεκα μήνες σιωπά.</p>
  <p>Όσο πιο ψηλά πετάμε, τόσο πιο μικροί φαντάζουμε σε αυτούς που δεν μπορούν να
  πετάξουν.</p>
  <p>
  Μεγαλύτερη σημασία έχει τι είδους άνθρωπο προσέβαλε μια αρρώστια παρά από τι
  είδους αρρώστια προσβλήθηκε ένας άνθρωπος.</p>
  <p>
  Όταν κάποιος προσπαθεί να κάνει όλες τις δουλειές μόνος του, είναι σαν τον
  ποδοσφαιριστή που προσπαθεί να παίξει σε όλες τις θέσεις της ομάδας του συγχρόνως και
  σαν τον μαέστρο που προσπαθεί να παίξει όλα τα όργανα της ορχήστρας του συγχρόνως.</p>
  <p>Την ταπεινοφροσύνη τη χάνεις εκείνη τη στιγμή που νομίζεις ότι την κατέχεις.</p>
  <p>Μια καλή συνεργασία βασίζεται στην εκτίμηση.</p>
  <p>Ο σταθερός άνθρωπος μοιάζει με αναμμένη λαμπάδα που, κι αν ακόμα τη γυρίσεις, η
  φλόγα της προς τα πάνω θα στραφεί.</p>
  <p>
  Όποιος έχει υποφέρει πολύ μοιάζει με εκείνον που ξέρει πολλές γλώσσες. Μπορεί έτσι να
  καταλάβει πολλούς και πολλοί να τον καταλάβουν.</p>
  <p>Οι φίλοι είναι οι συγγενείς που διαλέγει κανείς ο ίδιος.</p>
  <p>Αν κάνεις μια ευεργεσία, ξέχασέ την. Αν όμως δεχθείς μια ευεργεσία, να μην την ξεχάσεις
  ποτέ.</p>
  <p>
  Όποιος ανεβαίνει στις κορυφές δέχεται πρώτος τους ασπασμούς του ήλιου, αλλά και
  κινδυνεύει πρώτος από τους κεραυνούς.</p>
  <p>
  Δεν μπορούμε να αλλάζουμε τα ίδια γεγονότα, μπορούμε όμως να αλλάζουμε τον τρόπο
  με τον οποίο τα δεχόμαστε και να ωφελούμαστε. Όπως κάνει ο ιστιοπλόος.</p>
  <p>Ο άθεος δεν είναι εχθρός. Είναι ένας ιεραποστολικός αγρός.</p>
  <p>Ο μόνος τρόπος να κερδίσει κανείς μια καρδιά είναι να της χαρίσει πρώτα τη δική του.</p>
  <p>Οι συνήθειες είναι οι καλύτεροι υπηρέτες και οι χειρότεροι αφέντες.</p>
  <p>Έχε τα μάτια ορθάνοιχτα πριν από τον γάμο και μισόκλειστα μετά. (Ιταλική παροιμία)</p>
  <p>Τίποτε δεν μπορεί να αντικαταστήσει την εξυπνάδα, εκτός ίσως από τη σιωπή. (Αγγλική
  παροιμία)</p>
  <p>Η πίστη είναι δύναμη, όχι άνεση. (Κέλλερ)</p>
  <p>Η πίστη σε έναν Θεό που μπορεί κανείς να Τον βάζει μέσα στην τσέπη του, όταν
  τακτοποιεί τις υποθέσεις του, είναι ένα κακό πιο μεγάλο από την αθεΐα.</p>
  <p>Η θερμότερη χαρά είναι να βλέπεις μια μεγάλη ψυχή να σου ανοίγεται.</p>
  <p>Όποιος έχει δάσκαλο μόνο τον εαυτό του έχει τρελό δάσκαλο. (Λα Ροσφουκώ)</p>
  <p>Τη γνώση μάς τη δίνει η επαφή με τα πράγματα. Τη σοφία η απόσταση από τα πράγματα.</p>
  <p>Αυτό που περισσότερο από όλα δείχνει τον χαρακτήρα ενός ανθρώπου είναι η αιτία για
  την οποία γελά. (Γκαίτε)</p>
  <p>
  Αυτός που πιστεύει πως το χρήμα κάνει τα πάντα είναι πρόθυμος να κάνει τα πάντα για
  το χρήμα.</p>
  <p>
  Το να αναφέρεις τις κακές πράξεις των άλλων, για να δικαιολογήσεις τις δικές σου, είναι
  σαν να θέλεις να νιφτείς με λασπόνερο.</p>
  <p>
  Κάποιοι νέοι είναι επαναστάτες και κάποιοι επαναστατημένοι. Οι πρώτοι έχουν στόχο
  υψηλό και στοχεύουν. Οι δεύτεροι έχουν κενό εσωτερικό και παραδέρνουν.</p>
  <p>Κανείς δεν γίνεται εχθρός σου, αν δεν αναγνωρίσει την αξία σου.</p>
  <p>Να σηκώνεσαι, για να σε βλέπουν. Να μιλάς, για να σε ακούν. Να σωπαίνεις, για να σε
  εκτιμούν.</p>
  <p>
  Μια καλή μητέρα αξίζει περισσότερο από εκατό δασκάλους.</p>

  <p>Να ζητάς πολλά από τον εαυτό σου και να περιμένεις λίγα από τους άλλους. Έτσι θα
  γλιτώνεις πολλή στεναχώρια.</p>
  <p>Καλύτερα να λιώσει κανείς παρά να σκουριάσει.</p>
  <p>Οι γνώμες των εχθρών μας περί του προσώπου μας είναι εγγύτερα προς την αλήθεια απ’
  ό,τι η δική μας.</p>
  <p>
  Ο θυμός είναι ένα οξύ που κάνει μεγαλύτερη ζημιά στο μέρος που φυλάγεται παρά σε
  όποιον πέσει.</p>
  <p>
  Ο διάσημος μουσικοσυνθέτης Γκουνώ έλεγε: «Όταν ήμουν νέος, συνήθιζα να λέω "εγώ".
  Όταν πέρασαν λίγα χρόνια, έλεγα "εγώ και ο Μότσαρτ". Όταν ωρίμασα, έλεγα "ο Μότσαρτ κι
  εγώ". Τώρα όμως, όπως όλοι ξέρετε, δεν λέω παρά μονάχα "ο Μότσαρτ"».</p>
  <p>
  Μην αστειεύεσαι με τον κατώτερό σου, γιατί θα σε καβαλικέψει, αλλά ούτε και με τον
  ανώτερό σου, γιατί δεν θα σου το συγχωρέσει.</p>
  <p>Ο σατανάς δεν σπρώχνει απότομα στην καταστροφή. Απλώς...ελκύει.</p>
  <p>Ο επιπόλαιος μοιάζει με ανοιχτό γράμμα γεμάτο ανορθογραφίες, που ο καθένας μπορεί
  να το διαβάσει.</p>
  <p>Αυτός που κόβει ο ίδιος ξύλα για τη φωτιά του ζεσταίνεται δύο φορές. (Αγγλική παροιμία)</p>
  <p>Πιο πολύ αξίζει το πώς δίνουμε παρά το τι δίνουμε.</p>
  <p>Ο φρόνιμος διδάσκεται από τα λάθη των άλλων, ενώ ο άφρων διδάσκεται από τα δικά
  του λάθη. (Βίκτωρ Ουγκώ)</p>
  <p>Ταπείνωση είναι η εγκατάλειψη του εαυτού μας μέσα στην αγάπη του Θεού.</p>
  <p>Το θέλημα του Θεού είναι η αποκατάσταση του ανθρώπου.</p>
  <p>Ο άνθρωπος πολλές φορές τη φανέρωση της αλήθειας δεν την εκλαμβάνει ως βοήθεια,
  γιατί συχνά ο δρόμος της αλήθειας έχει δυσκολίες.</p>
  <p>
  Να μην εμπιστευόμαστε την αρετή μας, γιατί αυτή δεν μας σώζει. Αυτό που μας σώζει
  είναι ο πόθος για την ένωσή μας με τον Θεό.</p>
  <p>
  Η Εκκλησία δεν σώζει ούτε με αυτά που λέει ούτε με αυτά που κάνει. Σώζει με αυτά που
  είναι.</p>
  <p>Η αλήθεια φανερώνεται μέσα από την αγιότητα του βίου.</p>
  <p>Ο Θεός δεν ανακαλύπτεται, αλλά αποκαλύπτεται στον κεκαθαρμένο άνθρωπο ως
  φωτισμός.</p>
  <p>Ο Θεός αποκαλύπτεται στον άνθρωπο που το θέλει.</p>
  <p>Δεν σώζεται ο καλός άνθρωπος, αλλά ο εν Χριστώ άνθρωπος. Ο άνθρωπος σώζεται με την
  ενσωμάτωσή του στο σώμα του Χριστού.</p>
  <p>Ος εάν θέλη γενέσθαι μέγας εν υμίν, έσται υμών διάκονος.</p>
  <p>Αυτός που παίρνει φάρμακα και ξεχνάει τη δίαιτα σπαταλάει τον χρόνο του γιατρού του.
  (Αρχαία κινέζικη παροιμία)</p>
  <p>
  Όταν θέλεις κάτι πάρα πολύ, το σύμπαν συμμαχεί μαζί σου για να το πετύχεις.</p>

  <p>Πίστη είναι η άνευ όρων παράδοσή μας στον Θεό. Η πίστη ενεργείται με έργα. Βασικό
  έργο της πίστης είναι η προσευχή.</p>
  <p>
  Κάθε βλάκας μπορεί να κάνει παιδί, αλλά μόνο ένας αληθινός άνδρας μπορεί να το
  αναθρέψει σωστά.</p>
  <p>Σύμφωνο με τον Θεό είναι ό,τι μας αναπαύει.</p>
  <p>Το μίσος και η κακία δεν είναι υπάρξεις, είναι γεγονότα.</p>
  <p>Ταπεινοί είναι αυτοί που έχουν τη διεισδυτική ικανότητα να αναγνωρίζουν τη
  σημαντικότητα στο ασήμαντο.</p>
  <p>
  Η σωτήρια χάρη δίνεται εξίσου σε όλους τους ανθρώπους. Αυτό που μας διαφοροποιεί
  είναι η διάθεση της ευγνωμοσύνης απέναντι στον Θεό για τις δωρεές Του. Είναι η
  αυτοπροαίρετη κίνηση της υπακοής στο ευαγγελικό κήρυγμα. Είναι, τέλος, η εργώδης
  προσπάθεια μεταποίησης του εαυτού μας από αποστάτη ή διώκτη σε "σκεύος εκλογής" του
  Θεού.</p>
  <p>Η μετάνοια είναι ανανέωση του βαπτίσματος.</p>
  <p>Δεν υπάρχει αμαρτία που να μην πηγάζει από τον εγωισμό και δεν υπάρχει αρετή που να
  μην πηγάζει από την ταπεινοφροσύνη.</p>
  <p>
  Να συγκρίνουμε τον εαυτό μας όχι με άλλους ανθρώπους, αλλά με βάση τον λόγο του
  Θεού.</p>
  <p>Για τη σωτηρία μας απαιτούνται: α) το θέλημα του Θεού και β) η δική μας θέληση.</p>
  <p>Πολιτισμός είναι η ομαλή συνανάπτυξη των αγαθών που υπάρχουν στην ψυχή του
  ανθρώπου.</p>
  <p>Η Εκκλησία είναι ο χώρος της νίκης επί του θανάτου.</p>
  <p>Η ζωή μας στην Εκκλησία είναι μία με χαρά ετοιμασία για τον θάνατο.</p>
  <p>Η πνευματική ζωή είναι ανησυχία, όχι εξασφάλιση.</p>
  <p>Η αμαρτία μας είναι σαν την κοπριά. (Όσιος Παΐσιος)</p>
  <p>Η αμαρτία δεν είναι ηθικό παράπτωμα, αλλά αποχωρισμός από το σώμα του Χριστού.</p>
  <p>Η πίστη στον Θεό είναι καρπός του Αγίου Πνεύματος.</p>
  <p>Η πίστη στον Θεό είναι μια ελεύθερη και αγαπητική αποδοχή που δικαιώνεται μόνο από
  τους καρπούς της.</p>
  <p>
  Με την αχαριστία και την αγνωμοσύνη προς τον Θεό επαναλαμβάνουμε το προπατορικό
  αμάρτημα. Δεχόμαστε τις δωρεές του Θεού, αλλά απορρίπτουμε τον Θεό, που με την
  κοινωνία της αγάπης Του ζωοποιεί την ύπαρξή μας.</p>
  <p>
  Για να καταλαβαίνουμε τον λόγο του άλλου, δεν χρειάζεται τόσο να είμαστε ευφυείς, όσο
  να έχουμε ησυχία. Να είμαστε "γαλήνιο λιμάνι".</p>

</div>

</body>
</html>